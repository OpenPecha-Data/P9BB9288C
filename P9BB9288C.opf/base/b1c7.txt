thog mar dge ba klad/mtshan byang /// dpal dus kyi 'khor lo'i brgyud pa rin po che'i rtogs pa brjod pa dpag bsam gyi snye ma/'di'i ma phyi'i gdong 'dzar du chag lo rin rgyal
gyi dus 'khor chos 'byung red gsal/mchod par brjod pa/

// dpal mchog gi dang po'i sangs rgyas kyi snying po dus kyi 'khor lo'i brgyud pa rin po che'i rtogs pa brjod pa dpag bsam gyi snye ma zhes bya ba/ gang sku rnam pa thams cad
pa ste padma'i 'dab ma rgyas pa'i spyan// gang gsung sgra skad kun la zhugs pa gzhom med nyin mor byed pa'i gsung // gang thugs bde chen snying rje'i rang bzhin mchog
tu mi 'gyur ye shes thugs// sku gsum mi phyed dpal ldan bla ma thams cad mkhyen pa de la 'dud// skye bo kun gyi phyag bya'i gnas ni de nyid padma rA ga yi// srad bu la bsgyus
(brgyus )bka' rgyud bla ma bgrang yas shel gyi phreng ba ni// gang dag mchog gi dang po'i sangs rgyas 'od dmar

kha dog gcig gyur pas// skal bzang grub pa'i mgo dang thong ka mdzes par byed pa 'di dag go/ mchog gi bla ma bkra shis phreng ba'i mtshan ma rna bar lhung bas rang gi snying
po mdzes pa mthong ba ni// yid 'ong phyogs kyi dul ba 'phrog byed kun gsal bzhin mdzes lha yi mtshon cha rnam bkra'i rgyan gyis mtshon ma yin// de lta bas na gang zhig
gang gi rtogs brjod rnam bkra'i ri mo gsal bar yid kyi ngos la 'di byed cing // zhabs kyi padmo rab dngar dad pa'i ldum rdzing gsar par mchod byed de yang 'jig rten kun gyis
mchod bya'o//rtsom par dam bca' pa/de slad srid pa'i gdung ba skyob mkhas thugs rje'i grib bsil

nyams dga' ba// yon tan me tog dri bzang rnam chags bka' rgyud yongs 'du'i dbang po gang // 'gro 'di'i bsod nams ra bar rnam rgyas rtogs brjod dpag bsam snye ma yi// mchod
sbyin bzang pos skal bzang rnams kyi re ba'i snyim pa bskang bar bya//bar du dge ba gzhung /'dir gang la brten na rnam pa kun tu mi slu ba ni/ rdzogs pa'i sangs rgyas rnams
kyis gsungs pa/ sa bcu'i byang chub sems dpa' rnams kyis bka' bsdus te 'grel bas legs par bkral ba/ grub chen rnams kyis thugs nyams su bzhes pas grub pa thob pa/ paNDi
ta rnams kyis 'chad nyan dang 'bel gtam gyis gtan la phab pa/ bod yul 'di'i dbang na byas na lo tsA bas bod skad du bsgyur ba/ bla ma dam pa'i brgyud pa bar ma chad pa
dang ldan pa zhig dgos par bka' yang dag pa tshad mar gyur pa las 'byung la/ de ni

mchog gi dang po'i sangs rgyas kyi snying po dpal dus kyi 'khor lo zhes bya ba rgyu'i rgyud dang po'i sangs rgyas e waM zab gsal gnyis su med pa'i ye shes de nyid dri ma dang
bcas pa las phyi snod kyi 'jig rten dang / nang sems can gyi lus grub 'jig byed pa'i tshul shes nas dri ma de zad pa'i ched du/ lam dbang bskur ba thob cing rim pa gnyis
nyams su blangs pas/ rgyu'i rgyud de nyid mngon du gyur te 'bras bu gnyis su med pa'i ye shes kyi sku grub pa 'di nyid de/ 'di la ni gong du smos pa'i mtshan nyid de tshang
zhing yid ches pa gsum dang ldan pas/ the tshom dang som nyi dang nem nur thams cad dang bral ba nyid do//sangs rgyas kyis gsungs pa'i le'u ste dang po/ston pa'i mdzad
pa spyir bshad pa/'o na 'di nyid rdzogs pa'i sangs rgyas kyis ji ltar gsungs she na/ thog mar bdag cag gi ston pa sangs rgyas bcom ldan 'das shes (zhes )mtshan tsam

thos pas kyang srid pa'i gdung ba mtha' dag zhi bar mdzad pa de'i che ba'i yon tan brjod par bya ste/ de ni sngon gyi sngon dang dang po'i yang dang po'i dus kyi tshe/ rten
khams drug dang ldan pa'i skyes bu chen po'i gang zag nyid/ mchog gi bla ma tshul bzhin du bsten nas/ dus kun tu ni byang chub sems kyang 'gro ba dang ni 'gro bar 'dod pa
rnam pa gnyis 'gyur/ zhes gsungs pa ltar/ smon 'jug byang chub mchog tu sems bskyed/ dbang bskur bdun po 'di dag ni// dkyil 'khor bzhengs nas sbyin par bya// zhes pa ltar
byis pa 'jug pa'i dbang bdun dang / mdor na dbang bskur rnam pa gnyis kyang bu yi yon tan dbang gis 'jig rten 'jig rten 'das pa'o// zhes pa ltar dbang gong ma rnam pa
gnyis legs par thob/ 'og min gyi mthar thug pa'i 'jig rten gyi dngos grub sgrub byed bskyed pa'i rim pa la brten nas bsod nams kyi tshogs kyang bsags/ las kyi phyag rgya
yongs dor zhing // ye shes phyag rgya rnam par spangs// zhes pa ltar lam dman pa rnams spangs/ phyag rgya che las yang dag skyes// lhan skyes gzhan dang 'grogs pa min// zhes
pa ltar phyag rgya chen mo'i lam la brten te/ gang gis mtshams med pa lnga'i las dang so so thar pa'i pham pa sogs shin tu mi bzad pa'i sdig pa chen po byas

pa dag kyang skye ba de nyid la sangs rgyas nyid thob par byed pa'i lam zab mo rdo rje'i rnal 'byor rdzogs pa'i rim pa sangs rgyas thams cad kyi bgrod pa gcig pa'i dngos kyi
nye lam sbyor ba yan lag drug thugs nyams su bzhes pas/ yan lag dang pos ni ye shes kyi rlung bcu mngon du gyur nas sha'i mig gis ye shes kyi rtsa a wa dhU tir rnam pa
thams cad pa'i stong pa nyid kyi gzugs mthong ste rdo rje'i tshig grub/ gnyis pas ni nang gi dbang po'i mngon sum gyi yul yul can ro gcig tu gyur nas nyan rang las 'das pa'i
mngon par shes pa lnga grub ste/ theg pa chen po'i tshogs lam chen po thob/ gsum pas ni bum pa can gyi sbyor bas rlung bcu dbu mar zhugs te lus 'od kyi dkyil 'khor du
chud/ byang chub sems dpa' rnams kyis mchod cing bsngags/ sbyor lam dang po thob po// bzhi pas ni srog thur ro mnyam pa'i rlung dbu ma 'ba' zhig nas rgyu ba 'khor lo drug
gi lte bar bkag pas gtsug tor gyi haM la zin pa'i yid kyi mngon sum grub ste bshang gci zad cing 'chi 'pho ba dang skye ba zad de rtse mo thob/ lnga pas ni ye shes kyi
gtum mo 'bar bas khams gsum pa'i stong gzugs mtha' yas pa spro bar nus pa'i rnal 'byor gyi mngon sum sgyu ma lta bu'i ting nge 'dzin grub te bzod pa thob/ drug pas ni g.yo
ba

dang bcas pa'i lhan cig skyes pa mi g.yo bar rang rig pa'i mngon sum gyis mi 'gyur ba'i bde ba skad cig ma stong brgyad brgya re thob pa na/ bde ba des snyigs ma'i phung khams
cha nyi khri chig stong drug brgyar byas pa'i cha stong brgyad brgya re zos nas dngos te sa dang po thob po// de lta bu'i tshul gyis chos kyi mchog la sa bcu gnyis su
rnam par bzhag pa'i sa bcu gnyis thob/ de'i tshe rten 'brel bcu gnyis kyi bdag nyid 'khor ba'i lus ngag yid zad cing 'dzag bde 'pho ba'i bag chags 'gags te/ mi 'gyur ba'i
bde ba'i ye shes skad cig nyi khri chig stong drug brgya rdzogs/ mthong ba'i lam dang / slob pa'i zung 'jug dang / rnam pa thams cad pa'i mchog dang ldan pa'i rdo rje 'dzin
pa'i sku dang / 'phags pa'i sa dang po rab tu dga' ba dang / dbang thob pa'i byang chub sems dpa' dang skal ba mnyam pa'i ye shes kyi sku zhes pa grub po// grub pa'i
ye shes kyi sku'i mtshan nyid kyang / lus ni dang zhing rdul phran nyams pa nam mkha' dang mtshungs mtshan la sogs pa rnams kyis rab rdzogs 'gyur// sna tshogs 'jig rten
gsum po nyid ni dang zhing sgrib pa rnam par bral ba rmi lam bzhin du snang // skad ni kun nas chad pa med cing du ma'i skad gzhan dag gis gzhan gyi snying la 'jug pa ste//
sems ni dam pa'i bde bas gang zhing mi

g.yo thams cad dus su lhan cig skyes pas 'khyud pa'o// zhes pa ltar gyur te/ khams gsum gyi gnas thams cad las rnam par grol bas/ srid pa'i gnas su gyur ba/ yangs pa dang /
dog pa dang / mtho ba dang dma' ba dang / bkra ba dang mi bkra ba'i rten dang brten pa nam yang med cing / lus kyi chos thams cad las grol bas bzhengs pa dang / bzhugs pa
dang / brkyang ba dang / bskum pa dang / spyan 'byed pa dang / 'dzums pa la sogs pa'i spyod lam rnams kyang med la/ ngag gi chos thams cad las grol bas dbugs 'byung ba
dang / rngub pa dang / rkan dang lce bskyod pa sogs las byung ba'i ngag dang ming tshig yi ge'i tshogs dang bral zhing / nyon mongs pa'i sems las rnam par grol bas rlung
dang rjes su mthun par 'jug pa'i rnam par rtog pa'i dra ba dang / las kyi snang ba mtha' dag yongs su 'gag la/ de lta na yang mtha' yas pa mtha' yas pa'i sems can gyi khams
rnams su/ sku dang gsung dang thugs kyi sprul ba mtha' yas pa 'jug pas chad pa med pa'i sems can gyi don mdzad cing / sngar gyi lam nyid goms pa lhur len pa nyid las lam
gsar pa la slob pa nam yang med pas/ sa gnyis pa dri ma med pa nas sa bcu pa'i

bar nyin zhag 'ga' zhig la yud tsam gyis bgrod nas/ mi phrogs pa 'bras bu'i rgyud grub ste mngon par rdzogs par sangs rgyas so// gang du sangs rgyas pa'i zhing ni sangs rgyas
kyi sa zhes rnam par bshad pa de nyid yin la/ sa de yang phyogs bcu'i 'jig rten gyi khams rnams su 'di dag la ni nye la 'di dag la ni ring ngo zhes pa dang / steng 'og
la sogs pa'i rnam par dbye ba med cing / don du bde stong dbyer med pa de nyid kyi stong ba'i gzugs brnyan gyi cha mi zad pa rgyan gyi 'khor lo la/ sangs rgyas kyi zhing
dang / chos 'byung dang / rdo rje btsun mo'i bha ga dang / seng ge'i khri la sogs pa'i ming gi rnam grangs mang po btags pa de'o// sangs rgyas thog ma tha ma med// dang
po'i sangs rgyas ris med pa// ye shes mig gcig dri ma med// de bzhin gshegs pa ye shes sku// zhes pa ltar sangs rgyas kyi zhing dang sangs rgyas thams cad kyang ye shes gcig
gi ngo bo yin la/ de nyid gdod ma nas 'khor ba'i gnas skabs su yang rigs mi 'gyur bar gnas shing sangs rgyas rang snang gi sku ni gcig pu kho na'o// bde stong dbyer med
pa ye shes kyi sku gcig pu gang zhe na/ don dam pa'i bden pa mchog tu mi 'gyur ba'i bde ba chen po'i cha shas yongs su rdzogs pa'i 'od gsal ba'i yul can ye shes dang /
ye shes de nyid shes

bya thams cad kyi rnam par shar ba'i sgyu ma'i sku kun rdzob pa'i bden pa rnam pa kun gyi mchog dang ldan pa'i yul stong ba nyid ro mnyam par gcig tu gyur nas dbyer mi phyed
pa nyid de/ de la ni mchog gi dang po'i sangs rgyas dang / ris med pa/ dus kyi 'khor lo/ bcom ldan 'das rdo rje sems dpa'/ gsang ba 'dus pa/ kyai rdo rje/ dpal he ru ka
lhan cig skyes pa'i sku mi slob pa'i zung 'jug rdo rje 'chang chen po zhes pa'o// de ni slan chad bag chags kyi rten mi byed pas gtsang ba dang / bdag dang bdag med pa'i
spros pa nye bar zhi bas dam pa'i bdag dang / yid kyi rang bzhin gyi lus spangs shing ma rig pa bag chags kyis log pas shes bya thams cad gnyis su med par gzigs te gzhan
dbang du ma gyur pas bde ba dang / rnam mkhyen skad cig dang po de nyid las nam mkha' ji srid bar snga phyi'i rnam 'gyur mi 'dra ba med pas rtag pa'i pha rol tu son pa ste
pha rol tu phyin pa bzhi dang ldan la/ bag chags dang bcas pa'i glo bur gyi dri ma mtha' dag spangs pa'i spong ba chen po dang / sgyu ma dang rmi lam dang dri za'i grong
khyer dang pra phab pa la sogs pa bzhin du ma brtags par shes bya'i chos ma lus pa mngon sum du gzigs pa'i rtogs pa chen po dang / 'gro ba mtha' dag gi don nam mkha' ji
srid

du mdzad pa'i sems chen po ste chen po gsum dang ldan zhing / sems can gang la yang nye ring med pa'i khyab pa dang / sems can gyi khams mi zad pa rjes su 'dzin pa'i don du
gtan du bar bzhugs pa'i rtag pa ste chos gnyis dang yang ldan no// de lta bu'i ngang rgyun gcig las mi 'da' bas phyag rgya yin la/ de yang chen po gsum dang ldan pas chen
po ste/ 'bras bu'i rgyud phyag rgya chen po zhes pa'o// de ltar sangs rgyas rnams la dngos su snang ba'i sku de nyid gdul bya la gzugs brnyan gyi tshul du snang bas chos
kyi sku dang / gzugs kyi sku gnyis su 'gyur la/ gdul bya gzhan snang las mtshan dpe nas ri gling la sogs pa'i bar snang ba'i gzugs brnyan la ni sku dang / gsung rab yan
lag bcu gnyis su snang ba'i sgra brnyan la ni gsung dang / zung 'jug gi sku ni thugs te/ de ltar sku gsung thugs kyi dbye bas sku gsum mam/ zung 'jug gi ye shes chos kyi
sku dang / khams gsum las 'das pa'i 'og mig stug po bkod par sa bcu'i byang chub sems dpa' la mtshan dpe'i rnam par snang ba'i gzugs brnyan ni longs spyod rdzogs pa'i sku
dang / so so'i skye bo rnams la snang ba'i gzugs brnyan ci rigs pa ni sprul ba'i sku ste de ltar yang sku gsum mo// 'dir gtso bor rnam par bzhag pa ni sku bzhi ste/ don

dam pa'i ye shes kyi sku zung 'jug de nyid la lhan cig skyes pa'i sku dang / pha rol tu phyin pa'i tshul las ni ngo bo nyid kyi sku zhes gsungs te/ de la ni thams cad mkhyen
pa zhes bya'o// yang de nyid kyi ngang tshul chos kyi skye mched pa'i nam mkha' ltar spros pa thams cad kyis dben zhing mchog tu mi 'gyur ba'i bde ba'i cha nas chos kyi
sku zhes bya ste/ de la ni ye shes kyi sku zhes kyang bya'o// stong pa nyid de nyid kyi sgra brnyan gyi cha mtha' yas pa'i sems can gyi skad kyis cig char 'jig rten dang
'jig rten las 'das pa'i chos ston pa ni longs spyod rdzogs pa'i sku ste/ de la ni nyin mor byed pa'i sku zhes kyang bya'o// yang de nyid kyi rnam pa thams cad pa'i cha mtha'
yas pa mtha' yas pa'i bkod pa'i rdzu 'phrul cig car gang la gang mos su snang ba sprul ba'i sku ste/ de la ni padma'i 'dab ma rgyas pa'i spyan zhes bya'o// de lta bu'i
sku bzhi ka ngo bo nyid kyi sku dang / sa la gnas pa'i sems dpa' rnams la gzugs brnyan gyi tshul du snang zhing nam mkha' ji srid par g.yo ba med pa'i sku ni chos kyi
sku rdo rje 'chang ngam kun tu bzang po zhes dang / gzugs kyi 'og min na bzhugs pa gtsang mar skyes pa'i nyan thos rnams kyi yang spyod yul du gyur pa'i sku ni longs spyod
rdzogs pa dang dga' ldan gyi

gnas na bzhugs pa la sogs pa so so skye bo rnams la ji ltar rigs par snang ba'i sku ni sprul pa'i sku'o zhes kyang bya'o// ji ltar zla ba'i 'od dang zla ba chu shel phreng
ba las chu 'byung ba bzhin du sangs rgyas la rnam par rtog pa mi mnga' yang / sna tshogs pa'i gdul bya rnams kyi sngon gyi las kyis bskyed pa'i mos pa'i dbang gis sku'i snang
ba mtha' yas pas theg pa rnam pa mang po'i chos ston pa yin la/ de yang zung 'jug gi sku de nyid las g.yo ba mi mnga' bar me tog gi gzhi'i snying po'i rgyan bkod pa
dang ldan pa'i 'jig rten gyi khams rgya mtshor/ bcom ldan 'das rnam par snang mdzad chen po'i sku'i snang ba byang chub sems dpa' chen po rnams la snang ba ni sprul pa'i
longs spyod rdzogs pa'i sku'o// de bzhin du rnam pa thams cad pa'i gzugs gzigs pa'i de bzhin gshegs pa thams cad kyi spyan ni dbugs nyi khri chig stong drug brgya'i cha'i
bag chags 'dzin pa sa bcu pa chos kyi sprin la gnas pa'i tshul can sa'i snying po dang / sgra skad thams cad gsan pa'i snyan ni phyag na rdo rje dang / dri snom pa'i shangs
ni nam mkha'i snying po dang / ro myang pa'i ljags ni spyan ras gzigs dang / reg bya 'dzin pa'i sku ni sgrib pa rnam sel dang / chos khams 'dzin pa'i thugs ni kun tu
bzang po dang / ye shes ni 'jam pa'i dbyangs dang / las kyi dbang po la ni khro bo

la sogs te 'di dag kyang sprul pa'i longs sku'o// yang / sangs rgyas gar mkhan bsam mi khyab// ces pa ltar bcom ldan 'das dus kyi 'khor lo zhal phyag gi rnam pa can de las
kyang mchog tu gyur pa'i dus kyi 'khor lo gzhan zhig yod pa zhes ston pa'i brdar sgrub pa'i cha tsam mtshon pa'i stag spags sogs kyi rgyan 'dzin pa phyi nang gzhan gsum dag
pa gcig tu 'byor pa'i rten dang brten pa'i dkyil 'khor dang / de bzhin du kyai rdo rje dang / sdom pa la sogs pa'i sku'i rnam pa ni brda'i sku ste thun mong ma yin pa'i
sprul pa'i sku yin la/ kha sbyor yan lag bdun dang ldan pas longs spyod rdzogs pa'i yang sku'o// dri med 'od las/ sangs rgyas bcom ldan 'das sngon sa bcu gnyis kyi dbang
phyug tu gyur pa/ mkhas pa sgyu 'phrul chen po 'chang ba/ sgyu 'phrul chen po'i mig 'phrul dang ldan pa/ zhes gsungs shing / yab sras mjal ba las 'byung ba ltar sangs rgyas
dbang po'i tog tu sangs rgyas pa'i tshul bstan pa sogs sangs rgyas kyi sprin ci yang 'phro bas zhing la lar byang chub pa dang / la lar chos kyi 'khor lo bskor ba dang
/ la lar mya ngan las 'das pa sogs sku'i bkod pa bgrang yas pas so so skye bo lta bur blta ba'i blos bsam par bya ba ma yin no// //zhing 'di'i mdzad pa bye brag tu bshad
pa/

bye brag tu zhing 'di'i gdul bya rnams drang pa'i slad du dang por tshogs bsags pa'i tshul bstan pa ni/ dri med 'od las/ srid pa'i 'ching las nges par grol yang srog chags
rnams kyi lam gyi slad du srid pa ste// sna tshogs skyes rabs phreng ba yon tan dang ldan sems can don gnyer rnams kyis mthong gyur pa// dang po'i sangs rgyas rdzu 'phrul
che ldan spyod pa dag ste zhes gsungs pa ltar/ sngon rdza mkhan gyi khye'u snang byed du gyur pa'i tshe/ des sangs rgyas shAkya thub pa chen po'i spyan sngar thugs bskyed
de/ de bzhin gshegs pa khyed sku ci 'dra dang // 'khor dang sku tshe'i tshad dang zhing khams dang // khyed kyi mtshan mchog bzang po ci 'dra ba// de 'dra kho nar bdag
kyang 'gyur bar shog/ ces smon lam btab pa nas bzung ste bskal pa chen po grangs med gcig gi bar du/ rgyal ba yul 'khor skyong gi bar gyi sangs rgyas bdun khri lnga stong
mnyes par mdzad/ de nas grangs med gnyis pa la sangs rgyas legs mdzad nas dbang po rgyal mtshan gyi bar gyi bdun khri drug stong mchod/ de nas bram ze'i khye'u sprin du
gyur te sangs rgyas mar me mdzad kyi drung du rdo rje theg pa thob/ rang rgyud kyi dang po'i sangs rgyas don thams cad grub pa'i zhing gi bkod pa gzigs/ lung bstan pa yang
thob pa nas brtsams te grangs med gsum pa

la 'od srung gi bar gyi sangs rgyas bdun khri bdun stong bsnyen bkur nas/ dga' ldan gyi gnas su dam pa tog dkar por skye ba zhes pa yan ni skye ba mngon par skye ba'i sprul
pa'i sku'o// de ni skad cig ma gcig la bskal pa grangs med pa'i yang grangs med du byin gyis rlob par mdzad pas yun ring ba yang min la/ bskal pa de snyed kyi dus yun dang
bcas par snang bas yun thung ba yang ma yin no// de ltar ting nge 'dzin gcig gi mthu yin pas na bskal pa grangs med pa bdun dang / bcu dang / sum cu rtsa gsum dang / ganggA
klung gi bye ma snyed du tshogs bsags pa'i tshul yang bstan te/ 'di dag 'gal bar mi bsam mo// //mdzad pa bcu gnyis bshad pa/de nas zhing 'dir mdzad pa bcu gnyis kyi
sgo nas 'tshang rgya ba'i tshul ji ltar bstan zhe na/ thog mar zhing 'di brjod par bya ste/ 'di ltar nam mkha' la rlung me chu sa'i dkyil 'khor bzhi po gong nas gong du
brtsegs pa re re'ang dpag tshad lnga khri'i dpangs dang ldan zhing / tshad de nyid kyi 'og ma 'og ma gyen du langs pas nang ma nang ma bskyor ba/ bzhi ka steng na ngos mnyam
par gnas pa'i dbus su sa'i dkyil 'khor dpag tshad 'bum yod pa de'i dbus su shar indra nI la/ lho padma rA ga byang zla ba chu shel/ nub karke ta ser po/

dbus markata ste rin po che sna lnga las grub pa'i ri rab/ rtsa ba zlum po'i rgyar dpag tshad khri drug stong / dbus su 'bum yod pa rim gyis sbom du song pas rdo rje rtse lnga
pa gdengs pa ltar stong rwa lnga dang ldan pa/ g.yas g.yon gyi rwa'i bar la dpag tshad lnga khri pa/ rtsa bar 'gram stegs lta bu'i dpag tshad stong phrag gcig pa'i mu
'khyud kyis bskor pa/ de'i phyi nas gling dang / mtsho dang / ri drug spel pas zlum por bskor ba ni longs spyod kyis ste/ lha dang mi dang mi'am ci sogs gnas la/ de dag
ri rab kyi rwa'i khongs skyibs na yod do// de'i tha ma ni gangs ri ste/ de'i phyi rol na gling bdun pa 'dzam bu'i gling chen po dpag tshad nyi khri lnga stong pas bskor ba
ni sa'i khor yug go/ de la phyogs bzhir dum bu gsum gsum gnas pas bcu gnyis su byas pa ni las kyi sa'o// dum bu re re las chu klung drug stong drug stong rgya mtshor 'bab
pas sa de dag phal cher rgya mtsho dang 'brel ba'i chus gang ba'i bar bar du gling rnams dod pa/ dum bu so so'i rang rang gi phyed nang mar gling chen re re/ de so so
la gling phran bdun stong bdun stong gis bskor ba/ phyogs bzhi'i gling chen dbus ma la ni shar du lus 'phags gling zla gam gyi rnam pa dpag tshad bdun stong dang / lhor 'dzam
bu'i gling chung ngu gru gsum rtse nang du bstan pa dpag tshad

brgyad stong dang / byang du sgra mi snyan zlum po dpag tshad dgu stong dang / nub tu ba lang spyod gru bzhi dpag tshad khri'i tshad dang ldan pa/ sa'i khor yug gi phyi'i chu'i
khor yug la lan tshwa'i rgya mtsho zhes bya zhing / me'i khor yug la rdo rje ri dang rta gdong gi me zhes kyang bya'o// sa chu me rlung gi dkyil 'khor gyi dbus su steng
nas rim pa bzhin lha ma yin dang / klu dang / gseg ma'i chu'i dmyal ba dang / bye ma'i chu dang / 'dam gyi chu'i dmyal ba dang / du ba mi bzad pa dang / me'i dmyal ba
dang / mun pa chen po dang / ngu 'bod dang / khab rtse'i dmyal ba rnams gnas/ lhun po la rgyal chen ris bzhi dang / sum cu rtsa gsum pa gnas shing / ri rab kyi steng gi
nam mkha' dpag tshad nyi khri lnga stong gi tshad la 'thab bral/ dga' ldan/ 'phrul dga'/ gzhan 'phrul dbang byed rnams gnas te/ de ltar na dmyal ba dang yi dwags dang dud
'gro dang / lha ma yin dang mi dang 'dod lha ris drug ste 'dod khams gnas rigs bcu gcig go/ de'i steng du dpag tshad lnga khri'i tshad kyi nam mkha' la zad par sa chu me
rlung gi gnas bzhi bzhi ste/ tshangs ris/ tshangs pa mdun na 'don/ tshangs chen/ 'od chung / tshad med 'od/ 'od gsal/ dge chung / tshad med dge/ dge rgyas/ sprin

med/ bsod nams skyes/ 'bras bu che/ mi che ba/ mi gdung ba/ shin tu mthong / 'og min te gzugs khams gnas rigs bcu drug go/ de'i steng gi nam mkha' dpag tshad nyi khri lnga
stong la nam mkha' mtha' yas/ rnam shes mtha' yas/ ci yang med pa'i skye mched/ 'du shes med 'du shes med min te gzugs med pa bzhi gnas so// de ltar na 'og rlung gi mtha'
nas srid rtse'i bar dang / thad kar rlung gi mtha' nas rlung gi mtha'i bar gnyi ga dpag tshad 'bum phrag bzhi pa yin no// de yang mi mjed 'jig rten gyi khams dbus su byas
nas/ phyogs bcu kar de lta bu stong phrag re re gnas pa la stong gcig pa zhes bya la/ de la ni 'jig rten gyi khams ther 'bum brgyad sa ya phrag bcu gnyis drug stong dang
gcig yod do// phyogs bcu gar stong phrag gnyis yod pa ni stong gnyis pa yin la/ de la ni ther 'bum drug cu rtsa bzhi bye ba bzhi sa ya brgyad khri nyis stong dang gcig
yod do// phyogs bcu gar stong phrag gsum pa ni/ stong gsum gyi 'jig rten zhes bya ba lhan cig tu 'chags pa yin la/ de la ni khrag khrig gnyis ther 'bum bcu drug sa ya phrag
brgya rtsa brgyad khri brgyad stong dang gcig yod do// de lta bu'i 'jig rten gyi khams de nyid du sems can rnams la

sangs rgyas kyi snang ba 'byung bas sangs rgyas kyi zhing zhes bya ste ma dag pa'i zhing ngo // me tog gi gzhi'i snying po'i rgyan bkod pa la sogs pa shin tu rnam par dag cing
dbang bsgyur ba'i rnam par rig pa'i mtshan nyid can gyi zhing ni sa thob pa yan chad kyi ting nge 'dzin gyi spyod yul te dag pa'i zhing ngo // zhing 'di'i 'og min las
gyen du 'phags pa'i nam mkha'i zad bar gyi gnas su longs spyod rdzogs pa'i sku'i rnam pa la sangs rgyas dang byang chub sems dpa'i 'khor gyi rnam pas bskor te bzhugs pa
dang / lcang lo can nam ro ldan na gsang ba pa'i bdag po phyag na rdo rje btsun mo dang / rdo rje sde dang dpung bzang la sogs pa'i sras dang bcas pa dang / 'dzam bu'i gling
gi lho phyogs kyi rgya mtsho na ri po tA la na spyan ras gzigs sgrol ma la sogs pa'i 'khor dang bcas te bzhugs pa dang / sa 'og na sangs rgyas klu dang rab gtum ma'i
tshul bzung nas bzhugs pa dang / mi'i yul na khro bo bcu btsun mo dang bcas pa dang / gnas dang zhing la sogs pa chen po dang 'bring dang chung ngu rnams na dpa' bo dang
rnal 'byor ma mang du bzhugs pas 'gro ba rnams rjes su 'dzin par mdzad do// //bye brag tu 'dzam bu'i gling chung ngu nyid la lho nas byang du rim pa bzhin 'phags pa'i yul
dang /

bod dang / li dang / rgya nag dang / shambha la dang / gangs ldan rnams gnas shing / de yang 'phags pa'i yul ni 'phags pa rnams 'byon pa'i yul yin pas de skad du grags la/
rgya nag las logs su gar nas gnas pas rgya gar zhes pa/ ma ga dha dang / angga dang / yangs pa can dang / mnyan yod dang / wA rA Na sI dang / gnas bcas dang / ser skya'i
gzhi rnams yod cing shar phyogs na bhangga la dang / lho phyogs na kau shambi dang / bai dharbha dang / nub phyogs na ma kha dang kha che la sogs pa yod pa'o// bod ni bho
Ta ces pa zur nyams pas bod du grags pa/ grong bye ba chags pa'i sa'i khyon yod pa'o// li ni sngon chus gang ba la shA ri'i bu'i 'khar gsil dang / rnam sras kyi mdung rtses
mtsho bral te sangs rgyas shAkya thub pa sa der byon nas/ rgyal ba bzhi'i mchod rten go ma sa la gandha yod pa gzigs te/ lo brgya na yul 'dir dam pa'i chos dar bar 'gyur
ro zhes lung bstan pa bzhin rgyal po sa nu sogs li rje rabs bcas byung ba de yin la kha sha'i yul zhes kyang zer ro// rgya nag ni rgya nag dang rgya nag chen po gnyis
las 'di ni rgya nag ste grong bye ba'i bdag nyid can no// rgya nag chen po ni 'di min te/ de ni mahA tsi na zhes pa zur nyams pas sman tse zhes zer ba shar phyogs

na yod pa 'di'o// shambha la ni bde 'byung gis bzung ba zhes te lha dbang phyug chen po'i gnas so// yul de yang rgyar dpag tshad sum stong yod pa/ mtha' ma gangs ri'i mu 'khyud
kyis bskor zhing / chus bcad pas sa padma 'dab brgyad kyi rnam par gnas pa/ de'i dbus na dpag tshad stong phrag gcig pa'i lte ba zlum zhing mtho ba gangs ris bskor bas
kai la shar grags pa/ de'i dbus na lhas brtsigs pa'i pho brang ka lA pa zhes bya ba'i grong khyer mchu zheng dpag tshad bcu gnyis pa/ grong bye bas nye bar bskor ba yod
de/ der byang chub sems dpa' dang khro bo'i rgyal po rnams kyi sprul pa chos kyi 'khor los bsgyur ba'i rgyal po/ sems can mtha' dag la de bzhin gshegs pa'i chos rab tu
ston par mdzad pa/ kla klo la sogs pa'i chos ngan pa 'joms par mdzad pa/ skyes bu chen po'i mtshan sum cu rtsa gnyis dang dpe byad brgyad cu dang / mngon par shes pa lnga
la sogs pa dbang phyug gi yon tan yongs su rdzogs pa/ seng ge'i khri la dbang bskur nas lo brgya bzhugs pa sha stag rgyun chags su 'byung zhing / ka lA pa'i grong gi lho
phyogs na ma la ya'i skyed mos tshal dang / tshal de'i shar na nye ba'i yid kyi mtsho dang / nub na padma dkar po'i mtsho yod de/ de gsum ka tshad mnyam pa

dpag tshad bcu gnyis bcu gnyis so// yul de'i chu bo sngon pa'i byang du ru ga ma dang / de'i byang du su ramma dang / chu de'i lhor tsampa ka dang / spre'u dang gser zhas (zhes
)pa'i yul la sogs pa yul chen po bcu gnyis bcu gnyis phyi rol gyi 'dab ma re re la yod la/ de re rer yang grong 'bum phrag re res brgyan pa'i yul 'khor brgya phrag re
re yod cing / yul chen po re re la dbang bsgyur ba'i lha dang lha ma yin dang / klu'i sprul pa'i rgyal po re re yod pas rgyal po dgu bcu rtsa drug gi chos kyi 'khor los
bsgyur ba'i rgyal po'i bka' nyan zhing 'dud par byed do// de ltar na 'dab ma rnams la grong bye ba phrag dgu bcu rtsa drug yod do// gangs ldan ni 'dzam bu'i gling gi byang
gi gru gangs kyi phung por gyur pa shambha la'i gangs dang 'brel ba'o// //mi rnams kyi tshe lo stong brgyad brgya pa las mar rim gyis bri ste tshe lo brgya par gyur pa
na/ 'di rnams dgrol ba'i slad du sras dang bcas pa rgyal ba'i bdag po las kyi sar ni rab zhugs te// mang la ni rab tu bzung ba mdzad cing mchog gi thugs rje dag gis byang
chub bskyed pa mdzad nas ni// nyon mongs dang ni bdud rnams bcom nas sa yi steng gi gnas su chos kyi 'khor lo rab bskor te// sprul pa sgyu ma mdzad nas slar yang bcom ldan
'das ni dag pa'i

sku can de nyid kho na'o// zhes gsungs pa ltar/ chu bo ganggA'i 'gram grong khyer ser skyar 'jam dpal gyi sprul pa rgyal po zas gtsang ma byung ste/ spyan ras gzigs kyi sprul
pa sgyu 'phrul chen mo btsun mor byas nas rgyal srid la spyod do// de'i tshe dga' ldan gyi dam pa tog dkar po des mi pham pa rgyal tshab tu bskos nas/ dpyid zla tha chung
gi nya'i mtshan phyed la rang nyid glang po che'i gzugs can gyi bar srid mdzad de/ sgyu 'phrul chen mo gso sbyongs blangs pa'i glo g.yas par zhugs nas lhums su tsan dan
gyi khang bu brtsegs par byis pa zla drug lon pa'i tshad tsam pa mtshan dang dpe byad kyis brgyan cing na bza' dang bcas pa skyil mo krung gis bzhugs te/ tshangs pas phul
ba'i zil dngar bzhes pas sku lus rtas par mdzad cing zla ba bcu tshang bar bzhugs nas/ sbo'i (dbo )zla ba'i khyim zhag gi tshes brgyad dang / tshes zhag gi nya la lumbi
nI'i tshal du sku bltams/ yab kyis don grub tu mtshan btags/ zhag bdun na yum 'das te sum cu rtsa gsum du skyes/ zla ba bzhin ser skya'i pho brang du byon te/ yab kyis
sru skye dgu'i bdag mo sgyu 'phrul ma mar bskos/ de'i tshe shAkya'i gtum mo'i tshogs rnams 'dis thub pa bzhin du gyur pa dang rang nyid thub pa bzhin zhi bar gnas pas/

shAkya thub pa zhes mtshan gnyis pa btags/ shAkya rnams kyi lha gnod sbyin shAkya 'phel sogs 'jig rten skyong ba rnams kyis 'di'i zhabs la phyag byas pas lha'i yang lha zhes
mtshan gsum pa btags/ drang srong nag po nyon mongs med kyis sangs rgyas su 'gyur bar lung bstan/ dgung lo lnga pa la dbu skra bregs shing / drug pa la gtsug phud bzhag
nas gser gzhong du 'bras chen gsol ba ma mas bkag kyang ma thub pas glang po che lnga brgya la snod te btags te 'phrog par brtsams pa na/ mdzub mos glang chen de dag tshur
drangs pas/ 'di'i lag pa gnyis kyis glang po stong thub po zhes mtshan bzhi pa glang po stong thub tu btags/ kun gyi bshes gnyen sogs slob dpon rnams las yi ge la sogs
pa slob pa ltar mdzad nas/ bzo dang sgyu rtsal gyi gnas mtha' dag la byang bar 'gyur/ dgung lo bcu drug rdzogs pa na shAkya lag na be con gyi bu mo lha mo dpal chen mo'i
sprul pa grags 'dzin nam sa 'tsho ma zhes pa ru mtshon du bzhag nas/ brgya byin gyi sprul pa lha sbyin la sogs pa shAkya lnga brgya dang sgyu rtsal mtha' dag 'dren ('gran
)pa las rgyal ba dang / bcu bdun pa la yab kyis rgyal tshab tu bskos te/ sa 'tsho ma btsun mo'i 'khor brgyad khri bzhi stong dang bcas pa bdag gir mdzad/ dgung lo

nyer dgu pa la grong khyer gyi sgo bzhir/ rgas pa dang / na ba dang / 'chi ba dang / rab tu byung ba rnams gzigs pas/ tha skar gyi zla ba'i tshes brgyad kyi nyin mngon par
'byung ba'i thugs skyes pa na/ da ni zhag bdun la rab tu ma byung na 'khor los bsgyur ba'i rgyal por 'gyur ro zhes mtshan mkhan rnams kyis lung bstan pa thos nas/ shAkyang
rnams kyis mel tshe byas te bsrungs pa na nya'i mtshan mo grags 'dzin ma'i mngal du rdo rje sems dpa'i sprul pa sgra gcan 'dzin bzang po sras kyi tshul du brdzus te skyes/
nam phyed na rta bsngags ldan la bcibs/ lha rnams kyis bskor nas nam mkha' la 'phags te shar phyogs su dpag tshad bcu gnyis 'das pa yangs pa can du bzhugs nas/ dbu skra
rang nyid kyis bcad de rab tu byung / de nyid du ring 'phur la ci yang med pa dang / ganggA brgal te ma ga dhar lhag spyod las srid rtse'i sems dag mngon du mdzad de dge
sbyong gau ta mar mtshan gsol/ de nas dka' thub kyi gnas su gdung ba lnga'i sbyor bas bzhugs pas drang srong rnams kyis dge sbyong chen por mtshan gsol/ de nas chu klung
nai ranydza na'i 'gram du dgun zla tha chung gi tshes brgyad nas dbugs rgyu ba bcad de lo drug tu mkha' khyab kyi ting nge 'dzin la mnyam par gzhag nas

dka' ba spyad/ dgung lo so lnga pa dgun zla ra ba'i tshes brgyad la phyogs bcu'i sangs rgyas til gyi gang bu bzhin nam mkha' gang ba 'dus nas se gol gtogs te/ bsam gtan 'di
ni rnam dag min// mthar thug thob byed kyang 'di min// khyod kyis 'od gsal dmigs bya ste// nam mkha'i ngos lta mchog yin no// zhes dbyangs gcig gis gsungs pas/ ting nge
'dzin de btang nas bzhengs te rnam smin gyi lus der bzhag nas ye shes kyi lus 'og min du mngon byang lngas sangs rgyas te/ ri rab kyi rtse mor rnal 'byor gyi rgyud gsungs
nas/ slar rnam smin gyi lus la zhugs te zas bsod pa bzhes pas stobs rgyas shing sngon las mdzes pas dge sbyong mdzes par grags/ dgung lo so drug pa sa ga zla ba'i nya'i
nyin sde can gyi bu mo legs skyes mas ba stong bzhos pa lan bcu drug tu nying khur byas pa'i 'o thug phul/ de gsol ma thag mtshan dpe mchog tu gsal zhing 'od 'dom gang pas
brgyan par gyur/ nyin phyed na rtswa tshong bkra shis la rtswa blangs pa bsnams te/ rdo rje'i gdan chos kyi g.ye dgon par byang chub kyi shing drung du gshegs nas/ rtswa'i
rtse mo nang du bsten pa'i steng du zhal shar du phyogs/ rdo rje'i skyil mo krung bcas te sku drang por bsrang / phyag mnyam gzhag mdzad nas bzhugs te/

'od bkye bas byang sems mang po 'khor du bsdus/ bdud kyi gnas thams cad mun par mdzad pas/ bdud sdig can gyi dmag mi 'khrugs phrag gcig gis cho 'phrul sna tshogs pa bstan/
mtshon na sna tshogs pa 'phangs pa me tog gi char du gyur/ bdud kyis rgyu bsod nams la skur pa btab pas/ dpang por sa 'di yod do zhes phyag g.yas pa sa gnon gyi phyag rgya
sa la bsnun ma thag sa'i lha mos dpang po byas pas bdud pham/ nyi ma nub pa na gshin rte gshed kyi skur bstan nas/ sdig can ma he la gzhon pa brdzis te btul nas gshin rje
gshed dmar nag gi rgyud gsungs/ nam gyi cha stod la bsam gtan bzhi dang / gung la mngon shes lnga bskyed de/ sngar nam mkha' gang ba'i sangs rgyas rnams kyis bstan pa'i
rdo rje'i rnal 'byor thugs nyams su bzhes pas/ skya rengs 'char ba'i tshe zla ba la dus me zhugs pa dang dus mtshungs par mngon par rdzogs par sangs rgyas/ sa 'tsho ma
la sgra gcan 'dzin bzang po btsas/ phyag na rdo rje'i sprul pa kun dga' bo bdud rtsi zas kyi bur skyes/ sa g.yos/ 'jig rten snang bar byas/ bdud rnams phyogs kun tu byer
te zhag bdun du phrad par ma gyur/ de nas shing tA la bdun tsam du 'phags te/ lam gyi rgyud ni

chad/ zag pa zad do zhes ched du brjod pas/ lha rnams kyis me tog gtor te mchod/ sangs rgyas kyi mthus kun tu bzang pos sangs rgyas phal po che'i chos kyi rnam grangs bshad/
zhag bdun phrag dang po la sprul pa'i sku me'i khams la zhugs nas byang chub kyi shing drung du skyil krung ma bshig par bzhugs/ mngon par byang chub pa'i sku ni 'dod lha'i
gnas su byon te phyogs bcu'i rgyal sras 'dus nas chos bcu bstan/ bdun phrag gnyis pa la dbang bsgyur gyii gnas su rdo rje snying pos sa bcu pa dang / ston pas rnam snang
mngon byang gi rgyud gsungs/ sprul pa'i skus ni stong gsum zhabs kyis bcags/ gsum pa la byang chub kyi snying por spyan mi 'dzum par gzigs/ bzhi pa la 'dzam bu'i gling
mtha' dag zhabs kyis bcags/ lnga pa la klu btang zung gi gnas su bzhugs/ drug pa la shing nya gro dhar skyong gi drung du bzhugs/ bdun pa la shing sgrol rgyu'i tshal du
bzhugs te tshong pa ga gon dang bzang pos sbrang rtsi'i 'dag khu phul ba rgyal chen bzhis phul ba'i lhung bzed du bzhes te shis pa brjod/ zab zhi rdul bral 'od gsal 'dus
ma byas// bdud rtsi'i chos 'di bdag gis thob par gyur// bdag gis bstan kyang gzhan gyis mi shes te// mi smra nags 'dabs gnas par

bya'o snyam// zhes gsungs te thugs las chung ngur bzhugs pa na/ tshangs pa gtsug phud can dang brgya byin gyis bcom ldan 'das zhes mtshan gsol nas chos gsung bar bskul bas
gnang ste/ ri ya ga'i phyogs su byon nas kun tu rgyu nyer 'gro la/ nga la slob dpon gang yang med// nga dang 'dra ba yod ma yin// nga ni gcig pu rdzogs sangs rgyas// bsil
gyur zag pa med pa yin// zhes gsungs pas/ khyod ni sangs rgyas lags so zhes sangs rgyas su mtshan gsol to// de nas rim gyis chu stod can gyi tshes bdun la wA rA Na sIr byon/
tshes brgyad la rgyal sras sems bskyed ma thag tu chos 'khor bskor ba zhes pas gser gyi 'khor lo rtsibs stong pa phul te gsol ba btab pas tho rengs kauNDi nya sogs lnga
sde la bden bzhi'i chos bstan pas dgra bcom/ de dang dus gcig tu byams pa sogs rgyal sras rnams la don dam pa'i tshul la 'jug pa'i theg pa chen po'i chos bstan pas/ de
dag gis de bzhin gshegs pa zhes mtshan gsol to// de nas grags pa sogs nye ba'i lnga sde dang / drag po sogs lnga bcu sde dang / kA tya'i bu 'khor lnga brgya dang bcas pa
dang / slar yang ma ga dhar byon nas 'char ka sogs bzang sde'i tshogs drug cu

rnams la chos bstan pas dgra bcom ste ljongs rgyu bar btang / steng rgyas 'od srung sogs ral pa can stong rab tu phyung ste ri g.yar bzhugs pa na/ drang srong sgron mes thams
cad mkhyen pa zhes mtshan gsol to// rgyal po gzugs can snying pos 'od ma'i tshal bya ka landa ka gnas pa'i kun dga' ra ba phul ba bzhes/ lus 'phags kyi ri'i dbang po'i'
brag nya gro dha'i phug tu me'i khams la snyoms par zhugs/ brgya byin stan de nyid la shi 'phos nas stan de nyid la skye bar mdzad/ sgrib pa rnam sel gyi sprul pa shA ri'i
bu dang / maunggal gyi bu 'khor nyis brgya lnga bcu dang bcas pa rab tu phyung / de dag dang 'od srung 'khor dang bcas pa la dge slong stong nyis brgya lnga bcur grags/
'od srung chen po dang / gsus po che dang / blta na sdug sogs rab tu phyungs(byung )/ so brgyad pa la mgon med zas sbyin gyis mnyan yod du spyan drangs te rgyal byed tshal
phul ba bzhes/ gsal rgyal gzhon nu dpe'i mdos btul/ zhe gcig pa la nag po 'char kas spyan drangs nas ser skya'i gzhir gshegs te yab sras mjal/ nya gro dha'i kun dga'
ra ba bzhes/ phu bo gsum dang yab bden pa la bkod/ kun dga' bo/ gcung mdzes dga' bo/ sgra gcan 'dzin/ nye ba 'khor/ bzang

ldan/ ma 'gags pa/ nam gru/ lha sbyin/ legs skar/ drug sde sogs rab tu byung / slar yang mnyan yod du gshegs te rab 'byor/ skul byed/ gser sa'i rgyal po ka pi na sogs rab tu
byung / de nas yangs pa can gyi sgra can du skye dgu'i bdag mo sogs shAkya mo lnga brgya dang grags 'dzin ma sogs rab tu byung ste 'khor rnam bzhi dang ldan/ dmag dpon
seng ge dang li tsA bi rnams kyis spre'u rdzing gi khang pa brtsegs pa phul ba bzhes/ de nas bakku la dang / grong khyer slo ma can du byams ma'i bu gang po sogs rab tu byung
/ zhe lnga pa la bya rgod phung po'i rir de bzhin gshegs pa'i snying po'i mdo gsungs/ nga gcig pa la bya rgod phung po'i ri la sher phyin dang de bzhin gshegs pa'i snying
rje chen po bstan pa gsungs/ lo de'i mchu'i zla ba'i tshes gcig nas nya'i bar la mnyan yod du cho 'phrul chen po bstan pas mu stegs ston pa drug btul/ de nas sum cu
rtsa gsum du gshegs te yum bden pa la bkod/ sum cu rtsa gsum nas brtsams te 'dod gzugs kyi lha rnams dang lhan cig lha gnas gong ma gong mar byon nas 'og min du dam tshig
gsum bkod pa'i rgyud gsungs/ dbyu gu zla ba'i nyer gnyis la grong khyer gsal ldan du lha las babs/

lha sbyin gyis dge 'dun 'khor lo'i dbyen byas pa mchog zung gis bzlums/ kau shambhir gdengs can gyi kun dga' ra bar rgyal po shar pa yang dag pa'i lam la bkod/ nam mkha' las
po tA lar gshegs te spyan ras gzigs kyis don zhags kyi cho ga sogs phul/ dpal yon tan 'byung ba'i grong khyer du phyag na rdo rje la dbang bskur bas des phyag rdor dbang
bskur ba'i rgyud bshad/ 'phags rgyal du rab snang dad par mdzad cing gcer bu pa bden smra byang chub tu lung bstan/ yangs pa can du li tsA bi dri ma med par grags pa la
bskul bas des mi 'khrugs pa'i zhing lag par blangs te zhing 'dir bcug nya gro dha'i phug tu bsod snyoms gcig gis dbyar gnas mdzad de/ der sprul pa bzhag nas ston pa nyid
rgyal ba 'jug sred rgyal po'i zhing du gshegs te phyogs bcu'i sangs rgyas dang bgro ba mdzad/ mthar ma skyes dgra gzhi med pa'i dad pa la bzhag don drug pa la bya rgod phung
po'i rir dam chos padma dkar po gsungs/ de nas lcang lo can du phyag na rdo rje la bde chen ral gcig gi rgyud gsungs/ brgyad cu pa

la yangs pa can du bdud sdig can gyis mya ngan las 'da' bar gsol zhing / mgar ba'i bu tsundAs mya ngan las mi 'da' bar gsol ba btab pas sku tshe'i 'du byed spangs shing 'tsho
ba'i 'du byed byin gyis brlabs te zla ba gsum na mya ngan las 'da' bar lung bstan to// //ston pas rgyud ji ltar gsung tshul/de nas 'phags pa'i yul gyi lho phyogs sngon
gyi drang srong gis 'bras so ba'i char phab pas 'bras spungs su grags pa na/ mtsho'i dbus su lhas brtsigs pa'i shrI dhA nya ka Ta ka ste dpal so ba'i phung po'am 'bras spungs
kyi mchod rten phyed mtsho nang du nub pa/ nang gi dpangs su dpag tshad drug dang rgyang grags gcig yod pa/ bum pa'i phyi rol gyi shar du khyab 'jug dang / lhor smin
drug gi bu dang / nub tu tshangs pa dang / byang du dbang phyug gis btsugs pa'i ka ba bdun bdun yod pas rgyu skar gyi dkyil 'khor mtshon pa/ de'i phyi rol tu ra ba rim
gsum sgo gsum rim dang ldan pa der bcom ldan 'das sangs rgyas kyi mthus gshegs te/ rdo rje seng ge'i khri la zhal shar du mngon par phyogs nas bzhugs pa la/ byang shambha
la'i rgyal po bgegs mthar byed kyi sprul pa nyi ma'i 'od kyi btsun mo rnam par rgyal ma'i sras/ phyag na rdo rje'i sprul pa rdo rje zla ba dri ma med pa'i 'od dang ldan
pas zla ba bzang po zhes pa seng ge'i

khri la bzhugs te/ rgyal srid bskyangs nas lo dgu bcu rtsa dgu lon pa chos kyi 'khor los bsgyur ba de/ nor bu rin po chei cod pan bcings pa'i sprul pa'i rgyal po dgu bcu rtsa
drug pos bskor ba/ lha dang lha ma yin dang / mkha' 'gro dang mkha' 'gro ma la sogs pa'i 'khor dpag tu med pa dang bcas pa rdzu 'phrul gyis 'ongs te/ bcom ldan 'das la
bskor ba dang maNDal sngon du 'gro bas zhabs kyi padmo zung la rin po che'i me tog gis mchod cing yang dang yang du phyag btsal/ 'jig rten dang 'jig rten las 'das pa'i dngos
grub sgrub pa'i don du gsol ba btab nas thal mo sbyar te spyan sngar 'khod pa la/ dpyid 'bring nag pa zla ba'i nya'i nyin shar du zla ba/ lhor dus me/ nub tu nyi ma/
byang du sgra gcan yod pa srid gsum rnam par rgyal ba'i dus su/ 'og tu chos dbyings gsung gi dbang phyug gi dkyil 'khorjbden don rnam pa bcu gnyis dang / de'i steng du dpal
ldan rgyu skar gyi dkyil 'khor de nyid rnam pa bcu drug gi bdag nyid spros te/ bde ba chen po'i gnas rdo rje dbyings kyi dkyil 'khor chen por sangs rgyas dang / byang
chub sems dpa' dang / khro bo dang / mkha' 'gro dang mkha' 'gro ma zhing gi rdul rnyed dang mnyam pa'i 'khor gyis bskor nas 'jig rten las 'das pa'i dbang bskur te 'khor

rnams sangs rgyas nyid du lung bstan pa na/ zla ba bzang pos phyag byas nas pus mo g.yas pa'i lha nga sa la btsugs te dpral bar thal mo sbyar nas/ rgyud thams cad kyi rdo rje'i
tshig ma lus par gsal ba sangs rgyas rin po che'i za ma tog kha 'byed pa bstan du gsol zhes gsol ba btab pas/ shambha la na gnas pa rnams kyi sems rnam par dag pa bskal
ba dang ldan par gzigs nas/ rdo rje'i tshig kha ma phye ba med pas rab tu gsal bar byed pa rtsa ba'i rgyud mchog gi dang po'i sangs rgyas stong phrag bcu gnyis pa yang
dag par bstan to// de bzhin du phyag rdor gyis zhus pas dpal 'dus pa'i rgyud stong phrag nyi shu lnga pa dang / sgyu 'phrul dra ba stong phrag bcu drug pa dang / gdan bzhi
rtsa ba'i rgyud stong phrag bcu gnyis pa dang / sangs rgyas thod pa rtsa ba'i rgyud stong phrag bcu gnyis pa dang / mahA mA yA rtsa ba'i rgyud stong phrag bcu drug pa
dang / sna tshogs gzugs can mas zhus pas rnal 'byor rjes su rig pa'i rgyud stong phrag sum cu rtsa drug pa dang / rdo rje phag mos zhus pas bde mchog mngon par brjod pa
'bum pa dang / rdo rje snying pos zhus pas kyai rdo rje 'bum phrag lnga pa dang / mA ma kIs zhus pas rdo rje bdud rtsi'i rgyud stong phrag bcu gnyis pa la sogs pa rnal 'byor
dang rnal 'byor ma'i

rgyud sde mtha' dag bstan to//de nas yangs pa can du khams gsum las 'das pa'i gzhal med khang chen por mdo sde dgongs pa nges 'grel gsungs/ de nas rgya mtsho chen por gshegs
te 'dzam bu'i gling las logs su gyur pa shar lho'i phyogs kyi gling phran sngon srin pos bzung bas langka'i yul lam/ phyis ded dpon seng ges bzung bas singgha la'i gling
du grags pa/ sa padma 'dab bzhi'i rnam pa'i dbus su ri ma la ya zhes pa dbyibs zlum po bang rim drug dang ldan pa'i rtse mor/ langka'i bdag po sgra sgrogs kyi bu mgrin
bcus spyan drangs nas/ blo gros chen pos zhus pas langkar gshegs pa'i mdo gsungs shing / gnas de li tsA bi dri ma med par grags pa sogs rig 'dzin gyi 'khor rnams la yang
rgyud sde mang du gsungs nas/ gsang sngags kyi rgyud mtha' dag phyag na rdo rje la gtad de rdo rje chos su ming btags so// slar yangs pa can du byon te yangs pa can la gzigs
pa'i tha ma 'di yin no zhes gsungs nas/ gyad kyi yul rtswa can du gshegs te sa la zung gi tshal du kun dga' bos bshams pa'i gzims khri la mnal bar mdzad/ sa ga zla ba'i
tshes bco lnga'i nyin tA la'i grong na gnas pa'i rgyal sras 'od srung sogs la mya ngan las 'das pa'i mdo gsungs te/ mgar ba'i bu tsundAs phul ba'i bshos bsod

snyoms kyi tha mar bzhes/ 'jam dpal chos ston pa por bskos nas gzims/ dri za'i rgyal po rab dga' bden pa la bkod/ kun tu rgyu rab bzang rab tu byung ste dgra bcom/ de nas seng
ge'i khri las bzhengs te tA la bdun tsam du nam mkha' la 'phags nas khyed rnams nga'i sku gser btso ma lta bu la ltos shig nga ni mya ngan las 'da'o// sangs rgyas mthong
ba ni rnyed par dka' ba yin no zhes gsungs nas na bza' bsal te sku gsal bar bstan nas slar gzims khri la glo g.yas pa phab/ dbu byang phyogs su bstan/ zhabs lho phyogs
su brkyangs nas seng ge'i stabs kyis gzims te/ dge slong rnams la 'du shes bcu bstan pa'i mdo gsungs nas/ nga ni rtag tu zhi ba'i snang ba la gnas pas mya ngan las 'das
pa chen po zhes bya'o zhes bka' bstsal nas mtshan phyed na mya ngan las 'da' bar mdzad do//de nas zhag bdun phrag dang po la sku gdung ma bsgul bar mchod/ gnyis pa la gyad
rnams kyis dpag tshad bcu gnyis kyis gang ba'i mchod pas mchod cing lcags sgrom du bzhugs su gsol nas gyad kyis btegs bzhin par nam mkha' la 'phags te rtswa can gyi grong
khyer la lan bdun du bskor/ gsum pa la gyad kyis dbu rgyan btags pa'i mchod rten

gyi drung du spos shing brtsigs pa'i steng du bzhugs te 'od srung chen pos kyang mjal thugs ka nas mched pa'i mes spos shing bsregs te zhag bdun du 'bar/ bzhi pa pur sgrom
kha phye bas tshems mche ba gnyis brgya byin dang langka'i bdag pos spyan drangs/ tshems mche ba 'og ma gnyis ma gtogs ring bsrel yungs 'bru lta bu 'ba' zhig tu gyur pa/
gyad kyis bzos pa'i gser sgrom kha la phyed shong ba brgyad du blugs pas mi lhag mi chad par gang ba rtswa can gyi grong du spyan drangs nas bzhi mdor mchod/ snron gyi zla
ba'i nya'i nyin sku gdung gi ched du g.yul 'gyed par brtsams pa na 'od srung chen po dang / 'jam dpal gyi sprul pa bram zer bre mnyam gyis cha brgyad du bgos te/ rtswa
can gyi gyad/ sdig can gyi gyad/ rgyal rigs bu lu ka/ singgha gling gi rgyal po krotya/ khyab 'jug gling gi bram ze/ ser skya'i shAkya/ yangs pa can gyi li tsA bi/ rgyal
po ma skyes dgra rnams la byin pas so so'i yul du mchod rten brtsigs te sku gdung gi mchod rten brgyad du grags so// tshems gnyis ni tshig 'dzin dang / ka lingka'i rgyal
po la byin no// gyad rnams kyis gser sgrom de rnams bram ze bre mnyam la byin pas/ des dro Na'i ri la mchod rten brtsigs te/ ri de ni longs spyod kyi sa'i ri drug gi ya gyal
yin par

sems so// dpag bsam snye ma las sangs rgyas kyis gsungs pa'i le'u ste dang po'o// //byang chub sems dpas bka' bsdus shing 'grel pas bkral ba'i le'u ste gnyis pa/bka' bsdu ba
ji ltar gnang tshul/da ni sa bcu'i byang chub sems dpa' rnams kyis bka' bsdus te 'grel pas bkral ba ji lta bu zhe na/ spyir bka'i bsdu ba ni/ de nas dbyar zla 'bring po'i
nya la lus 'phags ri'i nya gro dha'i phug tu ma skyes dgras sbyin bdag byas te/ 'od srung la sogs pa'i dgra bcom pa lnga brgya dbyar gnas nas/ kun dga' bos mdo sde/ nye
ba 'khor gyis 'dul ba/ 'od srung chen pos ma mo bsdus so// yang rgyal po'i khab kyi lho phyogs bi ma la sambha wa'i ri la phyag na rdo rje/ byams pa/ kun tu bzang po/ kun
dga' bo la sogs pa byang chub sems dpa' 'bum phrag du ma 'dus te theg pa chen po'i sde snod mtha' dag bsdus shing / de bzhin gshegs pa'i nges pas sde snod gsum ma ga dha'i
skad dang / mdo sde ni sindha'i skad dang / pha rol tu phyin pa ni saM skr-i ta'i skad rnams kyis glegs bam du bris te byams pas kyang chos lnga mdzad do// mdor na sdud
par byed pa po rnams mtho ris dang / sa 'og dang / 'dzam bu'i gling chen po'i sa dum bu bcu gnyis kyi gling dang gling phran dang longs spyod kyi sa la sogs pa mi'i yul
rnams su nyan thos dang /

rang sangs rgyas kyi theg pa dang / theg pa chen po pha rol tu phyin pa dang / theg pa chen po sngags kyi sde snod rnams yul sna tshogs pa'i skad kyis glegs bam du bris te
rgya cher bstan to// //bye brag tu rdo rje theg pa bsdus tshul/bye brag tu rdo rje theg pa ni phyag na rdo rje nyid kyis bsdus te saM skr-i ta legs par sbyar ba dang / pra
kri ta tha mal pa dang / a ba bhraM sha zur chag pa dang / kla klo'i skad la sogs pas glegs bam du bris te bstan nas bde mchog stod 'brel ('grel )yang mdzad/ de ltar nyan
rang la gsang bar bya ba ni rdo rje theg pa yin la/ de'i sdud pa po yin pas gsang ba'i bdag por grags shing / rnam pa gcig tu na/ ro ldan na gnas pa'i gnod sbyin chen
po la gsang ba pa zhes bya la/ de dag las sems can rnams la rnam par tho 'tsham zhing bgegs byed pa rnams gsod par byed pas kyang gsang ba pa'i bdag po zhes te ri dwags kyi
bdag po seng ge bzhin no// des ro ldan gyi gnas su yang rang gi sras dpung bzang gis zhus pas/ des zhus pa'i rgyud dang / gsang ba'i spyi rgyud dang / legs grub

phyag rdor gyi sprul pa drang srong 'gro ba dbugs 'byin gyis kyang dar bar mdzad do// ston pa mya ngan las 'das nas lo nyi shu rtsa brgyad na ri ma la ya'i rtse mor phyag na
rdo rje dang rig 'dzin rnams kyis gsang sngags bsdus te mdo dgongs 'dus sogs bgros so// de'i tshe rgya gar shar phyogs su phyag na rdo rje'i sprul pa rgyal po rab gsal
zla ba byung / de la phyag na rdo rjes rdo rje dbyings kyi dkyil 'khor chen por dbang bskur te rgyud sde rnams gtad/ des kyang de nyid 'dus pa sogs rnal 'byor gyi rgyud rnams
rgya cher spel lo// //khyad par dus 'khor rgyud ji ltar bsdus tshul/khyad par du rgyal po zla ba bzang po ni rgyud sde rgya mtsho thos ma thag byang shambha lar byon
te mchog gi dang po'i sangs rgyas la sogs pa rgyud mtha' dag bsdus shing / yul dgu bcu rtsa drug po so so'i skad kyis glegs bam du bris te/ rtsa ba'i rgyud mchog gi dang
po'i sangs rgyas kyi rgyas 'grel stong phrag drug cu pa mdzad nas/ grong bye ba phrag dgu bcu rtsa drug na gnas pa'i skal ba dang ldan pa rnams la dbang bskur te legs par
bstan pas/ de dag gis kyang mnyan cing bklags te rang gi sems la bzung nas gzhan dag la yang rgya cher rab tu bstan to// rgyud bstan pa'i lo gnyis pa la ka lA pa'i grong
gi lho phyogs ma la ya'i tshal gyi dbus su rin po

che sna lnga las grub pa'i dkyil 'khor gyi khang pa shin tu che zhing yangs pa'i nang du/ rin po che lnga'i rang bzhin gyi dpal dus kyi 'khor lo'i sku gsung thugs yongs su
rdzogs pa'i dkyil 'khor gru bzhi pa/ khang pa brtsegs lnga pa/ sgo dang rta babs bcu gnyis pa/ stegs bu dang / rin po che'i snam bu dang / do shal dang do shal phyed pa dang
/ ba ku lI dang / kra ma shrI Shas mdzes pa/ sku'i dkyil 'khor gyi nang gi rgyar 'dom brgya pa/ phyi rol tu sa chu me rlung gi khor yug bzhi dang rdo rje'i phreng bas
bskor ba/ rdo rje'i phreng ba phan tshun gyi rgyar 'dom bzhi brgya pa ste/ de nyid bcu drug rnam par dag pa lha drug brgya dang sum cu rtsa drug gi bdag nyid kyi dkyil 'khor
bzhengs shing rdzu 'phrul bstan nas/ sras sa'i snying po'i sprul pa lha dbang seng ge'i khri la chos ston pa por dbang bskur te longs spyod rdzogs pa'i sku phyag na
rdo rje nyid du gshegs so// rdo rje snying pos kyang kyai rdo rje'i 'grel pa mdzad de rgyal sras rnams la bstan zhing / lha dbang gis kyang lo brgya'i bar du rtsa ba'i rgyud
'grel ba dang bcas pa ston par mdzad de/ de nas lha dbang gi sras gshin rje mthar byed kyi sprul pa gzi brjid can dang / de'i sras sgrib pa rnam sel gyi sprul pa zla
bas byin dang / de'i sras khro bo rmugs byed kyi sprul pa lha'i

dbang phyug dang / de'i sras rta mgrin gyi sprul pa sna tshogs gzugs dang / de'i sras nam mkha'i snying po'i sprul pa lha'i dbang ldan rnams kyis kyang / seng ge'i khri de
la bzhugs nas lo brgya brgyar rtsa ba'i rgyud bstan te rang rang gi sras rgyal sar bzhag nas longs spyod rdzogs pa'i sku de nyid du gshegs so// //lha'i dbang ldan gyi btsun
mo sna tshogs yum la sras bcom ldan 'das 'jam dpal gyi sprul pa'i sku grags pa 'khrungs te/ de nar son pa na yab kyis rgyal sar bskos/ btsun mo lha mo sgrol ma khab tu
bzhes pa la sras 'phags pa spyan ras gzigs kyi sprul pa'i sku padma dkar po 'khrungs/ mi'i dbang po grags pa byang chub sems dpa'i seng ge'i khri de la bzhugs te/ lo brgya'i
bar du rtsa ba'i rgyud 'grel pa dang bcas pa snod dang ldan pa rnams la bstan nas/ de bzhin gshegs pas lung bstan pa'i stobs kyis ka lA pa'i grong na gnas pa'i tshangs
pa'i drang srong bye ba phrag phyed dang bzhi yongs su smin pas yang dag pa'i lam 'thob par mngon par mkhyen pas gzigs te/ lho phyogs ma lA ya'i tshal gyi dbus kyi dkyil
'khor khang pa'i shar sgo'i mthar nor bu rin po che'i sgo 'khyams chen por rin po che seng ge'i khri chen po la

bzhugs nas/ sbo'i (dbo )zla ba'i nya la/ tshangs pa'i drang srong gi gtso bo nyi ma'i shing rta la sogs pa drang srong bye ba phrag phyed dang bzhi po thams cad bos nas bka'
stsal pa/ kye nyi ma'i shing rta la sogs pa tshangs pa'i drang srong rnams/ bdag gi tshig thams cad mkhyen pa'i phun sum tshogs pa thob par byed pa nyon cig zla ba phyi
ma nag pa'i nya la rig byed kyi gzhung gi nges pa sbyong bar byed pa khyed rnams la rdo rje theg pa'i bstan pa sbyin par bya'o// de bas na khyed kyi yul sna tshogs pa'i
dbang gis bram ze'i rigs kyi spyod pa tha dad pa rnams bdag la ston cig ces bka' stsal pa/ de dag phan tshun du brtags pa na/ 'ga' zhig ba lang dang ma he'i sha za ba dang
/ kha cig chang 'thung ba dang / la la ma dang sring mo chung mar 'dzin pa sogs yul gyi tha snyad sna tshogs pa'i dbang gis phan tshun spyod pa mi mthun par shes nas sa
la 'gyel bar gyur to// de ltar gyur pa mi'i dbang po grags pas gzigs nas/ slar yang bka' stsal pa/ bdag gis bcom ldan 'das dus kyi 'khor lo'i dkyil 'khor gyi khang pa 'dir
khyed rnams gzhug par bya zhing 'jig rten dang 'jig rten las 'das pa'i dbang sbyin par bya'o// gzhan yang bdag gis bkas khyed rnams kyis rdo rje'i rigs dang lhan cig tu
bza'

ba dang btung ba dang bag ma blang ba'i 'brel pa rnams kyang bya'o// ci ste khyed rnams nga'i bka' bzhin mi byed pa de lta na bdag gi grong khyer bye ba phrag dgu bcu rtsa
drug bor la gang dang gang du khyed cag mos pa de dang der khyed rnams song cig rnam pa gzhan du na lo brgyad brgya 'das pa'i rjes la khyed kyi rigs kyi bu dang tsha bo la
sogs pas kla klo'i chos dar bar byas nas shambha la la sogs pa yul chen po dgu bcu rtsa drug tu kla klo'i chos ston par byed par 'gyur ro// kla klo'i lha bi Shi millA'i
sngags kyis btab gri gug gis phyugs rnams kyi mgrin pa bcad de bsad pa'i sha za zhing las kyis shi ba'i sha mi za bar 'gyur ro// tshangs pas/ mchod sbyin don du phyugs dag
spros// zhes pa'i gzhung gi tshig la brten nas kla klo'i chos de khyed la tshad mar gyur pas kla klo'i chos dang rig byed kyi chos la srog gcod pa nyid du khyad par med
do// bdud kyi mthus kla klo de rnams kyi gzi brjid rgyas shing bdud kyi lha kla klo'i grogs su yul rnams su 'jug pa khyed kyi bu dang tsha bo la sogs pa rnams kyis mthong
nas de rnams kyang kla klor 'gyur ro// de las grong bye ba phrag dgu bcu rtsa drug na gnas pa'i mi thams cad kyang kla klor 'gyur ro// lha dang pha mes tshim byas nas//
sha zos skyon

gyi cha yod min// zhes pa dang / gang zhig gdug la gdug spyod pa// de la skyon ni ma mthong ngo // zhes bram zes smras pa la brten nas/ kla klo'i chos dang 'dra bar rig byed
dang rgyal rigs kyi chos la yang lha dang pha mes kyi ched du srog gcod pa yin pas/ rig byed kyi chos thams cad tshad mar byas nas kla klo'i chos yongs su 'dzin par 'gyur
te/ rgyu des na ma 'ongs pa na kla klo'i chos mi 'jug par bya ba'i phyir/ nga'i bka' stsal khyed rnams la byin pa yin no// de bas na khyed rnams kyis nga'i bka' bzhin
byos shig ces bka' stsal pa dang / mi'i dbang po grags pa'i gsung chad pa dang bcas pa'i bka' 'di tshangs pa'i drang srong rnams la mgo bor thog lhung ba bzhin du gyur nas
sdug bsngal te gud du song nas gros bgros pa na thams cad mthun par drang srong rnams kyi gtso bo nyi ma'i shing rta la smras pa/ kye nyi ma'i shing rta khyod kyis mi'i
dbang po grags pa la/ bdag cag ni rig byed las bshad pa'i rigs kyi chos dor nas/ rdo rje theg pa la 'jug pa bas 'phags pa'i yul du 'gro ba mchog go zhes zhu ba mdzod cig
ces so// de nas nyi ma'i shing rta mi'i dbang po grags pa'i drung du phyin te tshangs pa'i drang srong de rnams kyi tshig bzhin gsol ba/ kye rgyal po chen po/ mchog

gi rgyal po/ dbang phyug dam pa/ skyes bu chen po'i mtshan sum cu rtsa gnyis dang dpe byad brgyad cu'i yan lag yongs su rdzogs pa/ dpal ldan shAkya'i rigs kyi thig le/ mchog
gi thugs rje can/ rang rang gi chos la zhugs pa rnams la thugs rje mdzod cig ci ste bdag cag gis gdon mi za bar khyod kyi bka' bzhin bya ba yin pa de lta na bdag cag rdo
rje'i rigs kyi dbang bskur la 'jug par mi bgyi ste/ khyod kyi bkas chu bo shI ta'i lho bod kha ba can dang langka'i gling gi bar 'phags pa'i yul du 'gro ba mchog go zhes
gsol ba dang / mi'i dbang po grags pas bka' stsal pa/ khyed rnams shambha la'i yul nas myur du phyung la song shig gang gis chu bo shI ta'i byang phyogs grong bye ba phrag
dgu bcu rtsa drug na gnas pa'i sems can thams cad srog gcod pa la sogs pa mi dge ba'i lam yongs su spangs nas/ bcom ldan 'das dus kyi 'khor lo'i byin brlabs kyis yang
dag pa'i ye shes kyi lam thob par 'gyur ro// zhes bka' stsal pa dang / tshangs pa'i drang srong de dag rang rang gi bu dang chung ma dang gnyen bshes g.yog dang bcas pa
ka lA pa'i grong nas thon te nyin lam bcu pa nags tshal chen po zhig gi khrod du zhugs

so// der zhugs pa'i mi'i dbang po grags pas mngon par mkhyen pas gzigs te/ gal te drang srong 'di rnams 'phags pa'i yul du song na shambha la na gnas pa'i rgyal rigs la sogs
pa'i skye bo rnams/ rdo rje theg pa yang dag pa'i ye shes kyi lam ma yin pa'i rgyu des drang srong thar ba don du gnyer ba 'di rnams thams cad mi'i dbang po grags pa'i
'jigs pas rang gi yul bor nas/ 'phags pa'i yul du song ngo zhes sems par byed pas skal ba ngan par gyur te chos kyi snod du mi 'gyur bar dgongs so// de ltar sems can thams
cad kyi bsam pa mkhyen nas/ mi'i dbang po grags pa nyid khyab 'jug dang tshangs pa dang drag po'i rigs thams cad rmongs par byed pa zhes pa'i ting nge 'dzin la snyoms par
bzhugs so// ting nge 'dzin de dang lha'i byin brlabs kyi stobs kyis drang srong de rnams nags tshal de nyid du rmongs par gyur pa dang / nags tshal de na gnas pa'i ri
khrod pa mi ma yin rnams kyis drang srong de dag bcings nas/ slar yang dkyil 'khor gyi khang ba'i shar sgo'i khyams de nyid du khyer 'ongs te/ mi'i dbang po grags pa ting
nge 'dzin de las bzhengs pa'i zhabs kyi drung du dor ba dang / de rnams rmongs pa de las cig char rab tu sad de dran pa rnyed nas mi'i dbang po grags pa dang / dkyil 'khor

gyi khang ba de nyid dang / ma la ya'i skyed mos tshal mthong ba dang / ya mtshan thob nas e ma'o 'di ni ngo mtshar che ste/ bdag cag rab tu ma sad par nags tshal chen po nas
dkyil 'khor gyi khang pa chen po 'dir su zhig gis khyer te 'ongs zhes tshig smras so// tshig de rgyal po grags pa'i blon po byang chub sems dpa' don 'dod blo'i sprul pa'i
sku rgya mtsho'i blo gros kyis thos nas smras pa/ kye nyi ma'i shing rta la sogs pa drang srong rnams 'di la ya mtshan par ma byed cig mi'i bdag po grags pa 'di ni phyogs
re ba ma yin gyi/ khyed rnams rjes su bzung ba'i don du sangs rgyas kyi byin brlabs kyis byung ba'i byang chub sems dpa' chen po 'jam dpal yin no// de'i phyir 'di'i
zhabs kyi padmo la skyabs su song la/ rgyud kyi rgyal po dang po'i sangs rgyas su 'jig rten dang 'jig rten las 'das pa'i dngos grub sgrub pa'i lam dbang bskur bar gsol ba
thob cig ces smras pa dang / sangs rgyas kyi byin gyis brlabs kyi drang srong rnams kyis smras pa/ legs so legs so// blon po chen po rgya mtsho'i blo gros khyod kyi tshig
gis bdag cag gi sems rab tu sad par gyur pas/ da ni dkon mchog gsum la skyabs su song ste/ sems can mtha' dag gi don du skye ba 'di nyid

la yang dag par rdzogs pa'i sangs rgyas thob par bya ba'i slad du de lta bu'i gsol ba gdab par bgyi'oi zhes smras te/ drang srong de rnams kyis tshangs pa'i rigs kyi ston pa
nyi ma'i shing rta la bos te kye nyi ma'i shing rta khyod ni rig byed la sogs pa'i bstan bcos kyi glegs bam gcig pu/ 'jig rten dang 'jig rten las 'das pa'i gzhal bya 'dzin
pa'i thugs can yin pas bdag cag gi gsol ba 'debs pa'i tshig gis mi'i dbang po grags pa la gsol ba gdab par mdzod cig bdag cag gis kyang gsol ba gdab par bgyi'o zhes smras
so// de nas nyi ma'i shing rtas tshangs pa'i drang srong rnams dang thabs gcig tu mi'i dbang po grags pa'i zhabs kyi drung du phyag byas te/ rin po che dang gser gyi
me tog rnams kyis maNDal phul nas rin po che'i me tog gis snyim pa gang ba gtor te/ pus mo g.yas pa'i lha nga sa la btsugs shing thal mo sbyar ba dpral bar bkod de/ de bzhin
gshegs pa thams cad kyi shes rab kyi sku mi'i dbang po bcom ldan 'das gang du mtshams med pa lnga byed pa po rnams kyang skye ba 'di nyid la sangs rgyas nyid thob par
lung ston cing / bcom ldan 'das rdo rje 'dzin pa'i mchog tu mi 'gyur ba'i bde bas yang dag par bsdus pa'i

phyag rgya chen po thob par lung ston pa rgyud kyi rgyal po dang po'i sangs rgyas bstan du gsol/ 'dir de bzhin gshegs pas rgyal po zla ba bzang po la bstan pa'i dang po'i sangs
rgyas stong phrag bcu gnyis pa gang yin pa de nyid/ gzhung nyung ngus mchog gi dang po'i sangs rgyas las bsdus pa'i rgyud kyi rgyal po yang dag par bsdu bar mdzad nas
tshangs pa'i drang srong rnams la ston pas bstan du gsol/ zhes gsol ba btab pa dang / mi'i dbang po grags pas bka' stsal pa/ nyi ma'i shing rta khyod tshangs pa'i drang
srong gi rigs la sogs pa sems can thams cad kyis yang dag par rdzogs pa'i sangs rgyas kyi lam thob par bya ba'i ched du/ rgyud kyi rgyal po mchog gi dang po'i sangs rgyas
dam pa'i dngos po nyan par 'dod cing yang dag par brtson pa gang yin pa de ni legs so legs so// khyod kyi 'di legs pa de bas na rgyud kyi rgyal po mchog gi dang po'i sangs
rgyas kyi snying po 'jig rten dang 'jig rten las 'das pa'i dngos grub sgrub par byed pa dus kyi 'khor lo rdo rje'i rnal 'byor khyod kyis dris pa de thams cad bdag gis
bstan par bya'o// zhes zhal gyis bzhes nas nag pa zla ba'i nya la drang srong de dag dang grong bye ba dgu bcu rtsa drug gi bdag po lha dang lha min dang klu'i sprul pa
rin po che'i cod pan

bcings pa'i rgyal po dgu bcu rtsa drug sogs shambha la'i rgyal rigs dang / rje rigs dang / bram ze dang / dmangs rigs kyi skye bo mtha' dag dkyil 'khor gyi khang ba der dkyil
'khor chen por bcug nas/ 'jig rten dang 'jig rten las 'das pa'i dbang ma lus pa bskur te/ kalpI zhes pa rigs gtsang sme 'dres pa yin la/ mi'i dbang po grags pas rigs bzhi
mtha' dag rdo rje'i rigs gcig tu mdzad pas rigs ldan zhes mtshan gsol te/ sras rgyud rnams la'ang de ltar grags so// de nas dkyil 'khor khang pa'i shar sgo'i mtha'i 'khyams
su rigs ldan grags pa rin po che seng ge'i khri la bzhugs pa'i drung du nyi ma'i shing rta sogs dbang gis smin par mdzad pa'i slob ma rnams 'dus nas/ rigs ldan grags
pa'i zhabs kyi padmo la phyag byas te/ nyi ma'i shing rtas gsol ba btab pa dang / rigs ldan grags pas bka' stsal pa/ dpal mchog gi dang po'i sangs rgyas stong phrag bcu
gnyis pa de nyid de bzhin gshegs pas lung bstan pa bzhin/ de'i byin brlabs kyi stobs kyis bdag gis phreng ba 'dzin pa'i sdeb sbyor gyis yang dag par bsdus pa'i rgyud kyi
rgyal po dus kyi 'khor lo bshad kyis rtse gcig pa'i yid kyis nyon cig ces gsungs stsal te/ thams cad mkhyen pa ye shes sku dang

nyin mor byed pa'i sku ste padma'i 'dab ma rgyas pa'i spyan// zhes sogs khams le la shlau ka brgya re dgu dang / nang le la brgya don gsum gsungs pa dang / nyi ma'i shing rtas/
khyod ni ma dang khyod ni pha ste khyod ni 'gro ba'i bla ma khyod ni gnyen dang grogs bzang yang // khyod ni mgon po khyod ni byed po phan dang sdig 'phrog khyod ni
go 'phang phun sum tshogs pa yang // khyod ni 'ba' zhig gnas dang khyod ni yon tan mchog gi gnas te skyon rnams bcom pa khyod nyid do// khyod ni dman pa rnams kyi mgon dang
yid bzhin nor bu rgyal ba'i dbang po khyod la bdag skyabs mchi// zhes 'jam dpal la bstod cing zhabs zung spyi bor blangs nas slar yang rang gi stan la 'khod pa na/ dbang
le la nyis brgya dang gsum/ sgrub le la nyis brgya so bzhi/ ye le la nyis brgya nga gcig ste/ rtsa rgyud las phyung ba'i shlau ka stong sum cu dang / gzhan yang khams
ler/ rab mchog sa gzhi dag la/ zhes sogs shlau ka gcig dang / slar yang / gang zhig mi yi 'jig rten dag na dpal ldan bla ma rdo rje 'dzin pa sdig bral de bdag ste// zhes
sogs slob dpon mnyes par bya ba dang / rgyud ji ltar bsdus pa dang / de'i dge ba bsngo ba dang / rigs ldan grags pa bdag la ji ltar lta ba'i tshul utpa

la'i dpes ston pa rnams mdzad cing / dus kyi 'khor lo'i rgyud phyi ma rgyud kyi snying po yang bsdu bar mdzad la/ rang dang gzhan gyi lta ba mdor bstan pa yang mdzad de legs
par gnang bas/ nyi ma'i shing rta sogs tshangs pa'i drang srong rnams zla ba phyi ma sa gas nya ba'i tho rangs phyag rgya chen po'i dngos grub gnyis su med pa'i ye shes
kyi sku grub po// de nas sras padma dkar po la rgyud gtad de rgyal sar bskos nas thog mar bsdus pa'i rgyud glegs bam du 'dri ba dang / rgyas 'grel brtsoms la sngags pa rnams
la bstan te rgyas par gyis shig ces rjes su gnang ba stsal/ gzhan yang steng na byang chub sems dpa' gang dag ces sogs dkyil 'khor gsum gyi lha rnams la 'jig rten bsrungs
shig ces shis pa brjod de rigs ldan grags pa rang nyid longs spyod rdzogs pa'i sku nyid la thim mo// //de nas rigs ldan padma dkar bos rgyas 'grel stong phrag bcu gnyis
pa dri ma med pa'i 'od dang / don dam pa'i bsnyen pa mdzad nas rgya cher spel te lo brgya rdzogs pa na/ rang gi sras khro bo gshin rje mthar byed kyi sprul pa bzang
po rgyal sar bzhag nas gshegs so// des lo brgyar chos bstan cing de bzhin du sras rgyud/ sa snying gi sprul pa rnam rgyal dang / rmugs byed kyi sprul pa bshes gnyen

bzang po dang / sgrib sel gyi sprul pa phyag dmar dang / khengs byed kyi sprul pa khyab 'jug sbas pa dang / nam snying gi sprul pa nyi ma grags dang / bgegs dgra'i sprul pa
shin tu bzang dang / phyag rdor gyi sprul pa rgya mtsho rnam rgyal dang / gshin rje mthar byed kyi sprul pa rgyal dka' dang / sa snying gi sprul pa nyi ma dang / rmugs byed
kyi sprul pa sna tshogs gzugs dang / sgrib sel gyi sprul pa zla ba'i 'od dang / khengs byed kyi sprul pa mtha' yas dang / nam snying gi sprul pa sa skyong dang / bgegs
dgra'i sprul pa dpal skyong dang / phyag rdor gyi sprul pa seng ge dang / gshin rje gshed kyi sprul pa rnam par gnon pa dang / sa snying gi sprul pa stobs po che dang /
rmugs byed kyi sprul pa ma 'gags pa dang / sgrib sel gyi sprul pa mi'i seng ge dang / nam snying gi sprul pa dbang phyug chen po dang / phyag rdor gyi sprul pa mtha' yas
rnam rgyal dang / de'i sras 'jam dpal gyi sprul pa rigs ldan drag po 'khor lo can lha'i dbang po 'byung ste/ de dag las gzi brjid can dang ma ga dha'i grong khyer skye bo'i
bur stobs kyi 'khor los bsgyur ba chos rgyal mya ngan med byung ba dus mnyam/ de'i sku tshe'i ring la rigs ldan rnam rgyal yan

rdzogs/ rnam rgyal rgyal sar bskos pa dang / 'phags pa thogs med byon pa dus mnyam/ rigs ldan khyab 'jug sbas pas kha che'i yul du byon nas rdzu 'phrul sna tshogs pa bstan
te rdo ring btsugs shing slob ma 'ga' la phag mo'i sgrub thabs kyang gnang / rigs ldan 'di rgyal sar bskos nas lo lnga bcu rtsa gcig na/ lha min dang klu'i rigs las skyes
pa'i kla klo stag gzig gi rgyal po'am ston pa ardo byung nas/ des rahma Na'i 'jug pa lha ma yin gyi chos brtsams pa mi dge ba'i bsam pas skye bo rnams la ston par byed de/
kla klo'i lo stong brgyad brgya 'byung ba'i thog ma'o// de nas rim gyis kla klo'i ston pa a no gha dang / phag ldan dang / byi ba dang / dbang po dang / gos dkar can rnams
byung / rigs ldan rgya mtsho rnam rgyal rgyal sar bskos pa'i tshe/ 'phags pa'i yul gyi nub phyogs kyi cha shas mkha'i yul lam/ tu rushka ste sog po'i yul tri Di zhes
pa grong bye bas brgyan par/ pA ga da la sogs pa'i grong khyer du kla klo'i ston pa'am rje bo ma dhu ma ti zhes pa/ mngar ldan nam sbrang rtsi'i blo gros byung ste/ de ni
bu smad dang bcas pa gos dkar po 'ba' zhig gyon pa/ ral pa'i do ker can/ rnga mo dang / rta dang / ba lang bsad nas khrag dang bcas pa'i sha cung zad

btsos bzas gzhan dang ma 'dres pa dang / ba lang gi sha dang sgo nga chu dang mar dang tsha ba gsum mnyam du btsos pa dang / 'bras dang lo ma bsres nas btsos pa shing thog
dang bcas pa'i zas dang / bya gag la sogs pa'i sgo nga'i khu ba las byas pa'i btung ba la nyin phyed nas mtshan phyed kyi bar la longs spyod cing / kla klo'i lha bi Shi millA'i
sngags kyis btab pa'i sog po'i gri sgur gyis phyugs kyi mgrin pa bcad pa'i sha zos pas mchog thob par 'dod la/ gzhan yang rahma Na 'jig rten gyi byed pa po yin pas
de mnyes na mtho ris su 'gro zhing ma mnyes na dmyal bar 'gro'o zhes lha dang pha mes mchod pa'i don du phyugs kyi srog bcad nas sha khrag 'gyed par byed/ bdud kyi lha dngos
su mthong zhing des grogs byas pas gzi brjid dang dpung rgyas nas/ sangs rgyas pa'i lha khang drug cu rtsa brgyad bshigs pa sogs bstan pa la gnod pa chen po byas te
grags pa shin tu che bas 'di kla klo'i thog ma'o zhes sa thams cad du grags so// de nas mched nas kla klo'i rgyal po'am ston pa 'joms byed ces pa sogs gdug pa can mang du
'phel ste mu stegs can phal che ba yang kla klor gyur to// rigs ldan rgyal dka' rgyal sar byon nas lo brgyad cu rtsa gnyis 'das pa na ji ltar bsdus

rgyud las lung bstan pa bzhin du gdug pa'i mu stegs pa rnams kyis gros byas nas skar rtsis kyi grub pa'i mtha' rnams sbas te gzhan dag gis mi shes par bya ba'i don du byed
pa'i rtsis brtsams pas dus kyi dbang gis rang nyid kyi bu dang tsha bo la sogs pas kyang grub mtha'i rtsis mi shes shing nub nas 'phags pa'i yul gyi sa mtha' dag tu tshangs
pa ba dang / nyi ma ba dang / gcer bu pa dang / skra can rnams kyi grub mtha'i rtsis rnams nyams so// sad na legs kyi skabs su nub phyogs na dmag la mnga' ba ta zhig (zig
)gi rgyal po la mer mu le hab ces pa yod/ des bod kyi rgyal po la dmag gsum man chad sbyor ro// zhes rgyal chen bang so'i rdo rings (ring )las byung la/ tA yi zhes pa/
ta zhig de yang stag gcig ces grag go/ de nas paN chen shAkya shrI'i dus su ma ga dhA ru ruShkas bcom mo// //shambha la'i dus bzhi phyi ma rdzogs ldan gyi skor/da ni ma
'ongs pa na 'phags yul dang bod la sogs pa'i yul rnams kla klos gang ste/ byed pa'i blo gros zhes pa'i kla klo'i rgyal po 'byung la/ de'i rgyal phran dgu bcu rtsa drug dang
/ dmag dpon zla ba chen po'i bu dang dmag dpon dbang po'i mgon po zhes pa sogs yan lag bzhi'i dpung stobs dang ldan pa 'byung ngo // de'i tshe rigs ldan drag po seng
ge'i khri la dbang bskur

nas lo lnga bcu lhag bzhes pa des/ kla klo rnams thabs la mkhas pas gzhom pa'i ched du rang nyid nyi ma lta bu'i gzi brjid 'bar zhing rab tu khros 'khrugs 'jigs su rung ba'i
tshul gyis rdo'i rta la bcibs shing rab tu sra ba'i go bgos te phyag na mdung thung bsnams nas dgra mtha' dag la bsnun pas phye mar 'thag pa'i tshul mdzad/ rgyal phran
dgu bcu rtsa drug dang dmag dpon ha nu man dang / dmag dpon gnyis pa drag po zhes pa sogs rlung gi shugs can gyi rdo'i rta kha dog sna tshogs pa la gzhon pa'i rta ba bye
ba dgu dang / chang gis dregs pa'i glang po che 'bum phrag bzhi dang / gser gyis brgyan pa'i shing rta 'bum phrag lnga dang / dpa' bo dpung bu chung gi tshogs mig gis mthong
tshad drug dang / tshangs pa dang / dbang phyug dang / khyab 'jug dang / gdong drug dang / tshogs bdag la sogs pa lha chen po bcu gnyis po dpung dang bcas pas kyang 'khor
du bskor ba/ shambha la nas chu bo shI ta'i lho phyogs su byon nas kla klo'i dpung rnams dang g.yul sprod par mdzad de/ dpa' bo rnams kyis ni kla klo'i dpung bu chung
gi tshogs dang / glang pos glang po dang / rdo'i rtas rta dang / shing rtas shing rta dang / mi dbang dgu bcu rtsa drug pos de'i rgyal phran dang / dmag

dpon ha nu man gyis zla ba chen po'i bu dang / dmag dpon drag pos dbang po'i mgon po dang / rigs ldan drag po nyid kyis byed pa'i blo gros rnams la so sor mtshon rnon pos bsnun
te de dag rtsa ba med par 'pham par byed do// 'dir srog la gnod pa ni 'ga' yang med de g.yul gyi rdzu 'phrul 'dis de dag gi sems zhum par gyur nas sangs rgyas kyi chos
la 'god par mdzad pa nyid do// de nas rigs ldan drag po dpung dang bcas pa slar shambha lar log ste/ sa dum bu 'di'i skye bo phal mo che rnams 'jig rten dang 'jig rten
las 'das pa'i dngos grub kyi lam la 'god par mdzad do// de'i tshe lho'i dum bu dbus ma 'dir rdzogs ldan gyi dus 'jug ste/ mi rnams kyis chos dang 'dod pa dang nor dang thar
pa ste sde bzhi po rdzogs par thob cing tshe lo rim gyis stong brgyad brgya par 'phel lo// sngar chu la sogs pa med pa'i sa phyogs su'ang 'bru rnams skyes te 'phel la/
shing rnams kyang 'bras bus gtams pa la sogs pas gzhi mtha' dag lha'i dpal dang longs spyod lta bus gang bar 'gyur ro// rigs ldan 'di la sras zung 'byung ste 'jam dpal
gyi sprul pa lha'i dbang po dang / 'jig rten dbang phyug gi sprul pa tshangs pa gnyis so// lha dbang ni lho gling nub mar byon nas de'i rigs rgyud kyis de na gnas

pa'i kla klo rnams btul te sangs rgyas kyi chos la 'god par mdzad la/ de nas rim gyis dum bu bcu po rnams su yang de'i rigs rgyud las byung ba'i rgyal po rnams kyis rim pa
bzhin du kla klo 'joms par mdzad do// rigs ldan drag pos rgyal sar lo brgya rdzogs pa na sras tshangs pa rgyal sar bskos te rang nyid bde ba chen po'i gnas su gshegs par
mdzad do// dpag bsam snye ma las sa bcu'i byang chub sems dpas bka' bsdus shing 'grel pas bkral ba'i le'u ste gnyis pa'o// //grub chen rnams kyis thugs nyams su bzhes shing
paN chen rnams kyis 'bel gtam gyis gtan la phab pa'i le'u ste gsum pa/rgyud rgyal 'phags yul du dar khyab byung tshul/da ni 'phags pa'i yul gyi paN grub rnams kyis thugs
nyams su bzhes shing 'bel gtam gyis gtan la phab pa ji lta bu zhe na/ dus kyi 'khor lo ni 'phags yul du snga mo zhig nas phebs par gnang ste/ grub chen rdo rje dril bu
pa'i bde mchog lhan skyes kyi sgrub thabs su dri med 'od kyi mchod brjod shlau ka gnyis pa 'byung zhing / pirWa pas gshin rje gshed kyi sprul 'khor gsal byed dus 'khor la
brten nas mdzad par gzhung de nyid na snang ba dang / slob dpon tsi lu pas rin chen ri bo'i gtsug lag khang nas byang chub sems dpa'i 'grel pa yod pa'i khungs rnyed pa'i
phyir ro// slad kyis rgyal po pA la bdun rgyud kyi ring la theg pa chen

po'i chos dar zhing / khyad par du rdo rje theg pa dar ba las slob dpon tsi lu pa dang / dus 'khor zhabs kyis shambha la nas dus kyi 'khor lo spyan drangs nas 'phags yul du
shin tu dar bar 'gyur to//de yang pA la bdun ni ma ga dha'i ba lang rdzi zhig gis rgyal po thob par 'dod de/ ku ru kulle bsgrubs pas grub nas rgya gar shar phyogs su song
zhig ces lung bstan/ der phyin pas de na btsun mo klu mo zhig gis nub re bzhin rgyal po gsod cing / rgyal po med na bkra mi shis pas blon po rnams kyis nang re bzhin mi
rnams re mos su byas te rgyal sar bsko'o// der ma smad gnyis kyi bu la re mos bab nas gnyi ga ngu ba la dris pas/ bu 'di la sang rgyal po'i res bab po zer bas de'i tshab
tu phyin te rgyal por dbang bskur ba'i nub mo btsun mo de byung ba la/ yi dam gyi nga rgyal gyis dbyug pa bsnun pas de shi'o// nang par blon po rnams kyis rgyal po'i spur
bsreg pa'i ched du 'ongs pa na rgyal po ma shi bas thams cad ya mtshan skyes nas kun 'dud cing chab srid 'phel te/ go bA la zhes pa ba lang skyong zhes grags so// de la
btsun mo lnga brgya yod pa las btsun mo dbang chung ba zhig gis dbang du bya ba'i sman grub pa rgyal po la ma thengs par chu nang du lhung nas/ rgya mtshor

song ba klu'i rgyal po rgya mtshos zos pas de dbang du gyur te/ rgyal po'i cha byad du brdzus nas btsun mo dang 'dus pas sras de ba pA la lha skyong byung / rgyal po khros
te chad pa bcad par brtsams pa na sor gdub bstan pas klu'i yi ge byung ste btsun mo la nga'i bu byung ba rgyal srid du zhog cig ces bris pa mthong bas bskyed bsrings te rgyal
sar bskos/ rgyal po de ba pA las gtsug lag khang brtsigs par 'dod nas ltas mkhan la dris pas/ dge sbyong dang bram ze'i ras la sdong bu byas te rgyal po dang tshong
dpon gyi khyim nas mar blangs shing dka' thub pa'i gnas nas skong bu blangs te mar me sbar ba yi dam gyi mdun du bzhag ste/ gsol ba btab na chos skyong gi sprul pas skong
bu bskyur bar 'gyur bas der brtsigs shig zer nas/ de ltar byas pas bya rog cig byung nas skong bu mtshor bskyur bas yi chad pa na/ mtshan mo klu'i rgyal po sbrul mgo lnga
pa byung ste/ nga khyod kyi pha yin pas mtsho bskams la rtsig tu gzhug go zhag bdun bdun na mchod pa chen po gyis shig zer ba dang / de bzhin byas pas zhag nyer gcig nas
mtsho bskams te/ der o tantra pu ri'i gtsug lag khang dpal bsam yas lhun gyis grub pa'i dpe phyi de bzhengs so// de la sras ma hi bA las skyong zhes pa byung ba rgyal

por bskos te chab srid skyong ba na rgya gar shar phyogs der mu stegs pa shin tu dar bas sgrol ma grub pa'i rnal 'byor pa zhig gis mu stegs kyi rten rnams bshig par 'dod nas/
sgrol ma la gsol ba btab pas rgyal po ma hi bA la la zhus zhes lung bstan/ rgyal po la zhus pas bhangga la'i dmag thams cad bsdus nas 'gro ba'i lam du mi nag po gcig 'dug
pa na re/ nga mgon po mahA kA la yin/ bye ma'i phung po 'di'i 'og na sangs rgyas 'od srung gi gtsug lag khang zhig yod pas 'di sol/ mu stegs kyi rten bshig pa'i dus su
dmag thams cad kyis khrims su bca' ba gyis la rol mo dus gcig tu khrol zhig dang ngas grogs bya'o zer te mi snang bar song / der bye ma bsal bas gtsug lag khang zhig byung
ba/ tri ka Tu ka zhes pa tsha ba gsum gyi gtsug lag khang zhes pa 'am/ so ma bu ri zla ba'i grong gi gtsug lag khang zhes grags so// de nas rol mo'i sgra khrol zhing
mu stegs pa'i rten gyi mtha' la bskor bas de rnams rang zhig la song ste mu stegs pa'i lugs rnams nyams/ sangs rgyas kyi bstan pa phyogs thams cad du rgyas/ rgyal po'i chab
srid kyang 'phel te shar phyogs pa rendra'i sa thams cad chab 'og tu 'dus pas de rgyal po de ba pA la bas kyang mnga' thang che'o// de'i tshe shrI na landa na

mchog gi dngos grub brnyes pa'i slob dpon kamba la ste la ba pa zhes pa sher phyin dgu pa mdzad pa po de rgyal por skye ba bzhes nas sangs rgyas kyi bstan pa la phan che bar
mngon shes kyis gzigs te/ rgyal po sa skyong gi btsun mo'i rmi lam du dge slong chos gos dmar ser can lhung bzed dang gsil byed thogs pa zhig gnas g.yar zer ba la khas
blangs pas/ slob dpon la bab pa 'phos te de'i sras su sku skye ba bzhes pa/ rgyal po dharma pA la zhes par gyur nas mnga' thang shin tu che bas yul dbus ma ga dha yang chab
'og tu 'dus so// rgyal po des rdo rje gdan gyi byang chu bo ganggA'i lho 'gram na brag de'u zhig yod pa'i steng du bi kra ma shI la rnam par gnon pa'i tshul khrims kyi
gtsug lag khang bzhengs te bod rnams ni bri ka ma la shI la zer te ma dag go/ de bzhin du na lendar yang sngon shA ri'i bu'i 'khrungs sa de yin la/ der rgyal pos gtsug lag
khang brtsigs pas na lenda'i gtsug lag khang zhes grags te/ der rdo rje theg pa dar bas shrI na lenda dpal rgyun ster zhes pa yin pa la bod rnams ni na lentra zhes zer
ro// rgyal po dharma pA la'i dus su bod kyi rgyal po ni sad na legs 'jing yon khri lde srong btsan yod par rgyal chen bang so'i rdo rings (ring )yi ge las byung / dharma
pA las

sbyin bdag byas te slob dpon seng ge bzang pos so ma pu rir brgyad stong 'grel chen mdzad/ de nas jo bo rje gdan la bzhugs dus ne ya bA la yod la/ de'i sras mahA bA la rgyal
por bskos pa'i tshe des jo bo bi kra ma shI lar spyan drangs zhes lam yig las 'byung zhing / de rjes rgyal po shing stan can ra ma gA la byung ngo // //slob dpon tsi lu
pa/de dag las rgyal po de ba pA la'i dus su slob dpon tsi lu pa byon te/ de ni rgya gar shar phyogs na bhangga la/ ba rendra/ orbo sa/ kA ma rU pa bzhi dang / yul dbus na
ma ga dha ste yul chen po lnga yod pa la shar phyogs panytsa gau Da zhes grags pa'i orbi sar rnal 'byor pa cig gi sras su 'khrungs/ byis pa'i dus na rab tu byung bas tsi
lu pa zhes bya la/ sde snod mtha' dag la sbyangs shing rig pa'i gnas lnga la mkhas pas tsi lu paNDi tar grags/ sngags kyi sde snod rgya gar shar nub na bzhugs pa thams
cad gsan nas/ rgyal po dharma pA la'i skabs su lung la yid ches pa'i phyir/ ratna gi ri bi hA ra rin chen ri bo'i gtsug lag khang dang / bi kra ma shI la dang / na landa
rnams su sde snod kyi po ti mtha' dag gzigs shing / khyad par du tu ruShka'i gnod pa mi 'byung ba rin chen ri bor sngags kyi po ti mtha' dag gzigs pas spyir tshe

gcig gis sangs rgyas 'grub pa la sngags kyi theg pa dgos shing / de'i sbas don rnams gsal bar byed pa la byang chub sems dpa'i 'grel pa dgos la/ de shambha la na sprul pa'i
rgyal pos ston pa yod ces pa 'dug pa dang / yi dam gyi lhas kyang lung bstan pa la brten nas nor bu len pa'i tshong ba dang 'grogs te/ rgya mtsho la gzings btang nas phyin
pas gling phran zhig tu slebs pa na/ tshong pa rnams zla ba drug na gling der slebs pa'i dus byas te/ tshan tshan du gyes nas nor bu'i gling so sor song zhing slob dpon
gyis shambha la'i lam yig bzung ste ri chen po zhig la 'dzegs nas phyin pas/ ri de'i rtser dge slong shin tu gzugs bzang ba zhig dang 'phrad pas de na re khyod gar 'gro
zer ba la/ shambha lar byang chub sems dpa'i sgor tshol du 'gro byas pas der ni shin tu bgrod dka' ste shes pa byung na 'dir yang nyan pas chog mod zer ba dang / rwa ba
rnams de 'jam dpal gyi sprul par shes gsung / kha cig rigs ldan padma dkar po'i sprul par shes gsung ste de la phyag byas/ maNDal phul/ gsol ba btab pas dbang rgyud 'grel
man ngag mtha' dag snang (gnang )zhing / zhag re la shlau ka stong zin par gyur pas kyang gzung zhing / sprul pa des me tog spyi

bor bzhag nas byang chub sems dpa'i skor ma lus pa khong du chud par gyur cig ces byin gyis brlabs pas chu snod gcig nas gcig tu byo ba ltar thugs su chud pa dang sprul pa
de mi snang bar gyur to// de nas slar log pa na tshong ba rnams dang yang 'dzom nas gzings la zhugs nas 'ongs te na lendar byon/ ka ta ka'i rgyal po'i sar bzhugs pas slob
ma gsum byung / de rnams kyis rgyud 'grel rnams glegs bam la 'dri ('bri )bar zhus pas bris so// slob ma gcig tha mal pa zhig byung / gcig rgyal pa'i 'byung gnas sbas pa
zhes pa grub pa brnyes pa zhig byung / gcig paNDi A tsarya ste/ de ni lho phyogs rgya mtsho'i gling phran zhig tu bram ze'i rigs su sku 'khrungs/ bhangga lar byon te bsod
snyoms mdzad pas pi to A tsarya slob dpon bsod snyoms pa zhes pa mkhas pa chen po zhig byung ste/ des sems 'grel ma lus pa thugs su chud cing thugs nyams su bzhes so// de
nas yul der rgyal po gzhan gyi dmag byung bas rgyud 'grel gyi dpe thams cad dong du sbas te bros/ dmag gyes nas bltas pas ma tshang nas slob ma rnams kyang slar yang tsi
lu paNDi ta la 'dri ('bri )bar zhus pas/ mkha' 'gro mas sbas pas brir mi rung gsung nas ma gnang bar tsi lu pa me tog khyim zhes pa rgya gar shar phyogs

kyi bsti gnas su gshegs so// dong nas ston dus ma tshang ba la kha cig bde dgyes gnyis kyi 'grel pa'i smad ma tshang ba yin zer te/ rdo rje snying 'grel du bde mchog gi 'grel
pa de tshigs su bcad pa phyed dang bcu gsum gyi 'grel pa yin par bshad cing / bde mchog stod 'grel de nyid du'ang / gtso bor rtsa ba'i rgyud dam byang chub sems dpa' rnams
kyis mdzad pa'i 'grel bshad kyis mtha' drug gi don 'di thams cad yul gzhan lho dang byang du song ste shes par bya'o zhes gsungs la/ rdo rje snying 'grel du'ang / 'di
las kyis spyod pa'i le'u la sogs pa ni rgya cher rtogs par bya'o zhes gsungs pas/ 'grel pa gnyis da lta bod du 'gyur ba'i tshad 'di kho na byang chub sems dpas rjes su
gnang ngo zhes bya bar rigs so// des na ma tshang ba ni rtsa rgyud rtsa 'grel yin par mngon te/ rtsa rgyud kyi dum bu thar los bsgyur ba dang zla ba bzang pos mdzad pa'i
'grel pa'i dum bu phan gnod sum cu rtsa gnyis pa'i rgya dpe paN chen bhU mi shrIs bsnams pa bu ston rin po ches bsgyur ba dag de'i dus kyi dpe 'khyar ba yin par snang ngo
// de lta bu'i slob dpon dpon slob gnyis la tsi lu pa che chung ngam/ paNDi ba che chung zhes grags pas bsod snyoms pa bla mar byas te

tsi lu pa slob mar byas pa la yang 'gal ba med do// bsod snyoms pas dus 'khor gyi sgrub thabs snying po rgyan mdzad la bsod snyoms pa'i slob ma lho phyogs kyi bram zer dge
slong dA ri ka pa zhes pas kyangadabang rab byed kyi 'grel pa rdo rje'i tshig 'byed pa mdzad do// //slob dpon dus zhabs pa chen po/rigs ldan gyis rjes su bzung bas 'phags
pa'i yul kun tu byang chub sems dpa'i chos skor dar bar mdzad pa slob dpon dus 'khor zhabs chen po ni/ rgya gar shar phyogs ba rendrar/ yab gshin rje gshed nag po'i rnal
'byor ba bram ze bde byed dang / yum ye shes kyi mkha' 'gro ma padma can gnyis kyis gshin rje gshed kyi rgyud las ji ltar 'byung ba bzhin rigs kyi sras bskrun pa'i cho ga
byas pas/ yab kyi rmi lam du yum gyi lto bar 'phags pa 'jam dpal bzhugs pa rmis/ bkra shis pa'i dge mtshan dang bcas te 'khrungs/ 'phags pa 'jam dpal gyis byin gyis brlabs
pas blo rno ba dbang po gsal ba zhig byung / chung ngu la rab tu byung ste rig pa'i gnas ma lus pa tshegs med par mkhyen nas paNDi tar gyur pas 'di la yang tsi lu pa
zer/ paNDi A tsarya las dus kyi 'khor lo gsan/ des kyang thugs ma tshim par sngon gyi smon lam sad pa'i mthus/ ci nas kyang shambha lar 'gro snyam pa'i 'dun pa drag po skyes
te thugs

dam gyi lha sgrol ma la dngos su ci 'dod zhur yong bas/ des shambha la nas rgyud sde mang po dang sems 'grel rnams spyan drongs shig sems can la phan thogs par 'gyur ro zhes
lung bstan/ 'dzam bu'i gling nyid la byang du phyin na mya ngam gyi thang la zla ba bzhi bgrod dgos shing srog gi bar chad du 'gro bas phyi'i rgya mtsho la tshong pa dang
lhan cig gzings la byon te tshong pa rnams nor bu'i gling du song / slob dpon gyis byang phyogs su byon/ rgya mtsho'i gling gi ri zhig la 'dzegs te byon pas kha cig rigs
ldan dpal skyong zhes zer/ kha cig pad dkar zhes zer te rigs ldan gyi rnam 'phrul mi dkar po gcig byung nas/ khyod gang nas 'ongs gang du 'gro ci la 'ongs gsungs pa la/
nga rgya gar shar phyogs nas 'ongs/ byang shambha lar rigs ldan la dus kyi 'khor lo'i chos zhur 'gro byas pas/ yul der 'phags pa min pa gzhan sus kyang mi thar bar khyod
kyi bgrod pa 'di lta bus bgrod par mi nus/ 'dir shes pa byung na nyan par byed dam gsung ba dang / de rigs ldan gyi rnam 'phrul du mkhyen nas phyag dang bskor ba mang du
byas/ maNDal phul nas bdag rjes su bzung du gsol zhes zhus pas/ 'phags pa'i yul gyi 'gro ba rnams kyi ched du khyod nyid

dus kyi 'khor lo bstan pa'i phyir ngas 'dir 'ongs pa yin gyis nyon cig gsungs nas/ der chos kyi dbyings rnam pa thams cad pa'i dkyil 'khor mngon sum du snang bar dbang rdzogs
par bskur/ ches cher myur ba'i zab lam rnal 'byor yan lag drug pa'i gdams pa stsal/ ri de'i 'dab ('dabs )rgya mtsho'i 'gram du zhag bdun bsgoms pas grub pa brnyes te rdzu
'phrul gyis nam mkha' la byon nas shambha la'i ma la ya'i tshal gyi dus kyi 'khor lo'i dkyil 'khor khang bar rigs ldan dngos kyi zhabs la gtugs pas de nyid kyis dbang
rnams rdzogs par bskur/ rgyud 'grel man ngag rnams bstan nas bsdus pa'i rgyud/ rgyud phyi ma/ 'grel chen dri ma med pa'i 'od/ rtsa rgyud dbang mdor bstan/ rang dang gzhan
gyi lta ba mdor bstan pa rnal 'byor gsum gyi snying po gsal ba/ don dam bsnyen pa/ bde mchog stod 'grel/ rdo rje snying 'grel te byang chub sems dpa'i chos sde rnams kyi
dpe thams cad kyang gnang ste/ rgya gar shar phyogs me tog khyim du byon/ de nas kyang yul dbus ma ga dhar byon nas chos bstan pas/ dus 'khor zhabs pa chen po zhes kun
tu grags la/ sems 'grel skor 'phags pa'i yul shar nub kun tu dar bar mdzad de sku lus ma spangs

par mchog gi dngos grub brnyes so// rgwa lo'i gsung las slob dpon 'di klu'i byang chub kyi slob ma yin zhes kyang 'byung ngo // dbang mdor bstan ni rtsa ba'i rgyud kyi le'u
dang po na le'u 'og ma rnams kyi mdor bstan re yod pa'i dbang gi mdor bstan zur du phyung ba ste rtsa rgyud kyi dum bu'o// dbang rab byed ni bsdus rgyud las phyung ba yin
pas de nyid du rtogs so// slob dpon 'di la slob ma'i mchog kyang dus zhabs pa chung ba a wa dhU tI pa/ nA ro pa/ sA dhu pu tra/ dus 'khor zhabs chung ba shrI bha dra bo
dhi/ dus 'khor zhabs chung ba na landa pa/ ratna kA ra gupta/ thar ba'i 'byung gnas sbas pa/ 'dul pa'i 'byung gnas blo gros/ seng ge rgyal mtshan/ mtha' yas rnam rgyal rnams
byung ngo // //a wa dhU ti pa/a wa dhU ti pa ni/ rgya gar na dge slong blo shin tu brtul ba zhig gis lha mo ku ru kulle'i shes rab sgrub pa byas pas lha mos rmi lam
du bstan pa/ byi ru la ku ru kulle'i sku bzos/ dur khrod nas bud med dbang po tshang ba'i ro gcig long la de'i khar lha mo'i sku de bcug nas kha sbub pa'i rgyab tu skyil
krung gis 'dug la zhag bdun sgrubs shig dngos grub thob par 'gyur ro// zhes pa'i lung bstan ltar bsgrubs pas zhag bdun song ba na ro de steng du kha log ste/

khyod shes rab ji tsam 'dod zer bas mig gis mthong tshad zin par byas kyang 'ong ba yin pa la/ blo brtul bas zhum nas ngas bris zin par 'dod byas pas de ltar byung / bsod snyoms
mdzad pas biNDa A tsarya zhes grags shing / phyis yul dbus su ngag gi dbang phyug grags pa zhes zer te/ jo bo kha sarpa Na'i gtsug lag khang du bzhugs/ des dngul gzhong
zhig tu lud pa bskyur ba thams cad longs spyod du gyur pas sbyin pa phyogs med du gtong zhing phyogs bzhir paN chung gsum gsum la chos gsung ba zhig go/ des dpal dus
zhabs pa chen po'i zhabs la gtugs te rgyud ji tsam mkhyen dris pas lan stsal pa'i rgyud kyi mtshan tsam yang 'dzin par ma nus skad/ de nas chos 'di'i dbang rgyud gdams pa
dang bcas pa gnang / sgrub pa mdzad pas mchog gi dngos grub de nyid du thob ste mtshan yang a wa dhU tI pa zhes zer la dus 'khor zhabs pa zhes su yang grags so// 'dis bka'
'grel padma can dang / sbas pa mig 'byed rtsa 'grel dang / dpal ldan rgyu skar gyi dkyil 'khor gyi cho ga sogs bstan bcos mang du mdzad do// de la slob ma mang du byung
yang phal cher rnal 'byor par gyur nas bshad pa'i srol 'dzin pa ni dus zhabs pa chung ba

dge bsnyen bo dhi dang / de'i sras na lenda pa nyid do// lho phyogs rgya mtsho'i gling du'ang 'dis dus 'khor dar bar mdzad ces grag go/ //dpal nA ro pa/dpal nA ro pa ni/ 'dzam
bu'i gling mtha' dag tu nyi zla ltar grags pa'i mkhas pa chen po// na landa'i mkhas pa sgo drug gi ya gyal byang sgo bsrung ba'i paNDi ta mtshan ya sho bha dra snyan
grags bzang po zhes bya ba/ phyi nang gi paNDi ta sus kyang rtsod par mi nus pas yongs su grags pa'i mtshan nA ro pa zhes te bod du rtsod med ces so// des paShpa ha ri'am
pulla ha ri me tog mdangs 'phrog gi dgon par dpal dus zhabs pa chen po las dbang rgyud man ngag mtha' dag mnos nas/ dbang mdor bstan dang brtag gnyis la 'grel pa mdzad de/
'di la kha che'i 'grel pa zhes nyi ma dpal ye shes kyis khungs su mdzad do// jo bo rjes kyang dus zhabs pa'am/ nA ro pa la gsan par snang ste byang chub lam sgron du dang
po'i sangs rgyas kyi rgyud khungs su mdzad pa dang / a ti sha'i sbyor drug ces pa byung bas so// 'on kyang jo bos mchims phur sa ra ha'i do ha gsungs pa yang 'brom gyis
bkag pas gsang sngags zab mo rnams ni gsungs pa nyid do// rje btsun mi la'i gsung las/ a ti sha la gsang sngags gsung du bcug na bod grub thob kyis 'gengs pa

yin pa la de bkag pas nongs zhes 'byung ngo // bal po pham mthing ba'i mched mai tri pas kyang nA ro pa la lo lnga bsten nas legs par gsan pas dus 'khor bar grags so// //sA
dhu bu tra/sA dhu bu tra ni/ legs pa'i bu'am tshong ba'i bu zhes te/ mtshan dngos ni shrI dha ra zhes pa dpal 'dzin no// de yang 'di'i bla ma a nu ba ma rakshi ta dpe med
'tsho zhes pa phyi nang gi rig pa la bsgom pa goms pa'i thugs can/ dpal kha sarpa Na'i drung du lo bcu gnyis su bzhugs nas dmigs pa dang rtog pa med pa'i de kho na nyid
kyi man ngag bsgoms pas rtogs pa'i khyad par ci yang ma thob nas yid zhum pa na rdo rje rnal 'byor mas bu bi kra ma pu rir song zhig der khyod la rtogs pa 'byung bar 'gyur
ro zhes lung bstan pa'i bka' spyi bor bzhag nas slob ma paNDi ta chen po legs pa'i bu dpal 'dzin dang lhan cig bi kra ma pu rir byon te dus mchod cig gi tshe thugs dam
gyi rim pa la bzhugs pa las nam phyed kyi dus su bcom ldan 'das a wa dhU ti'i cha byad can byon nas bu de kho na nyid ni 'di yin no zhes mngon sum du gdams pa stsal/ de
thos ma thag ting nge 'dzin la snyoms par zhugs so// bcom ldan 'das de ni mi snang bar gyur nas mtshan mo 'das pa'i tshe ting nge 'dzin de las bzhengs te/ dpal ldan bla ma
bdag nyid chen po des kyang rnam pa thams cad du der

dka' ba mdzad cing skal ba dang ldan pa'i dpal ldan dpal 'dzin la rang gi rtogs pa nye bar bstan to// dpal ldan bla ma mchog tu thugs rje can des kyang rnam pa thams cad du
snod dang ldan par rtogs nas/ paNDi ta chen po 'od byed lha la bka' drin du mdzad do// des kyang paNDi ta chen po rgyal po'i bla ma snyigs ma'i dus kyi thams cad mkhyen
pa chos kyi 'byung gnas zhi ba la bshad do// kha na ma tho ba med pa'i thugs rje la sogs pa'i yon tan brjod du med pa'i rin po che'i 'byung gnas dpal ldan bla ma de las kyang
/ dpal ldan bla ma'i zhabs bsten pa la mkhas pa nyi ma dpal bdag gis de kho na nyid yang dag par thob po zhes pa bla ma'i brgyud pa'o zhes nyi ma dpal ye shes kyi brjed
byang du byung la/ mdor na sA dhu pu tra 'dis ni dpe med 'tsho dang / dus 'khor zhabs gnyi ga las dbang rgyud man ngag gsan nas grub pa brnyes te/ dus kyi 'khor lo'i
sgrub thabs dang dkyil 'khor cho ga gnyis chos 'byung zhi ba'i ched du mdzad/ dbang mdor bstan gyi dka' 'grel yang mdzad do// dpe med 'tshos kyang sbyor drug gi man ngag
dang / mtshan brjod 'grel pa bdud rtsa'i thigs pa mdzad/ chos 'byung zhi bas mchod pa'i cho ga mdzad/ nyi ma dpal ye shes kyis mtshan brjod kyi 'grel pa bdud rtsi'i thigs
pa dang / dpe med

'tshos sbyor drug gi 'grel pa yon tan 'gengs pa zhes pa'i brjed byang 'di mdzad cing des kyang dngos grub brnyes pa'i paNDi ta ratna rakShi ta rin chen 'tsho la gnang ste/
de ni rgya gar shar phyogs su sku 'khrungs/ ma ga dhar paN chen mang du bsten pas yongs su rdzogs pa'i paNDi tar gyur nas/ shar phyogs ba rendra'i yul gyi dza gad da la'i
gtsug lag khang du bzhugs te rgyal po'i bla ma mdzad cing rgyal ba'i bstan pa gsal bar mdzad/ 'khor lo sdom pa'i zhal gzigs/ tu ruShka'i dmag la byol nas bal yul du bzhugs/
rgya gar shar nub thams cad du 'gran zla dang bral ba de dgung lo brgyad cu lhag cig bzhes nas gshegs so// des shar phyogs dza gad da la'i paNDi ta bhU ti tsandra rnal
'byor zla ba la gnang ngo // yang / dharmA ka ra shAnti chos 'byung zhi ba/ de la paN chen bi khyA ta de ba rnam grags lha/ paN chen dharma dA sha chos 'bangs/ bi bhu ti
tsandra'o// yang / ratna rakShi ta/ mi dbang blo/ phyogs grol/ shAkya 'tsho/ rje legs skyes/ sangs rgyas dbyangs/ mahA paNDi ta nags kyi rin chen rnams rim par rgyud de
sbyor drug gi man ngag yongs su rdzogs pa byung ngo // paN chen nags kyi rin chen ni/ 'od byed lha'i slob ma nyi ma dpal ye shes/ de'i slob ma chos 'byung zhi ba/ de'i slob
ma

ratna rakShi ta yin zhes gsung ngo // //ratna ka ra gupta/ratna ka ra gupta ni/ sngon dge bsnyen gzhon nu'i dus nas rig pa'i gnas du ma la mkhas shing / khyad par du sgra tshad
la mkhas pa yin pas/ paNDi ta mang pos bskor nas chos 'chad cing yul kun tu bgrod par byed pa las/ ma ga dhar 'ongs pa na blon po dbang che ba zhig na re/ khyed dge
bsnyen khri mthon po'i steng du 'dug nas  paNDi ta rab tu byung ba mang po'i phyag len pa 'di sangs rgyas kyi bstan pa la mi mdzes par rab tu byung ba gyis zer bas/ nga'i
ma rgan mo zhig gso ba'i ched du rab tu mi 'byin byas pas/ ma'i 'tsho ba ngas sbyin gyis zer nas gser srang sum cu byin no// paNDi tas bsnyen par rdzogs te mtshan yang ratna
ka ra gupta zhes rin chen 'byung gnas sbas par btags la/ dus zhabs pa chen po dang / dze tA ri dang nA ro pa sogs bsten nas dus 'khor sogs la shin tu mkhas par gyur
'khor lnga brgya dang bcas pa'i sbyin bdag blon po ngas byas nas rdo rje gdan du bzhugs so// nam zhig na lho phyogs po tA lar spyan ras gzigs mjal ba'i ched du bgrod par
chas pa na/ sau ri zhes pa'i yul zhig gi rgyal po'i rmi lam du rdo rje gdan gyi byang chub chen po'i zhal nas nga'i bstan pa lho phyogs su ma btang bar khyod kyis zung cig
gsung pa rmis te ci'i ltas

yin ma shes par yong ba'i tshe/ paNDi ta 'khor bcas yul der phebs nas bdag lho phyogs su skyel bar zhu zer ba dang / khyed gang nas 'ongs/ gang du 'gro dris pas/ nga paNDi
ta rin chen 'byung gnas sbas pa bya ba rdo rje gdan pa mngon shes can du grags pa de yin/ po tA lar 'gro zhes gsung ba dang / rgyal pos rmi lam gyi don 'di yin par 'dug snyam
du shes nas skyel ba'i grogs bshams shing ma bskyal bar 'gor bar byas pas/ mi skyel bar shes nas paNDi ta rang nyid 'gro bar brtsams pa dang / rgyal po 'khor dang bcas
pas rang gi snying gar gri btsugs te 'dir bzhugs par zhu/ gal te mi bzhugs na bdag cag thams cad 'dir lceb po zhes smras pa dang / paNDi ta yang thugs brtse bas bshums
te der bzhugs nas rgyal pos gtsug lag khang mang du phul ba rnams su 'khor mang po la chos bstan pas sau ri ba zhes grags so// thar ba'i 'byung gnas sbas pa ni/ sa ra tsa'i
do ha mdzod kyi glu la/ rnal 'byor yan lag drug dang mthun pa'i 'grel mdzad pa po'o// //seng ge rgyal mtshan/seng ge rgyal mtshan ni/ shAkya seng ge rgyal mtshan zhes
grags la/ de nas rim pa bzhin nyi ma'i 'od/ gau taM shrI/ rje gtsang byed/ rin chen bkra shis/ rgyal ba'i rgyan/ blo ldan rje/ shAkya 'tsho/ legs skyes zhabs/

sangs rgyas dbyangs/ paNDi ta nags kyi rin chen gyi bar du dbang gi chu bo ma nub par byung ngo // //dus zhabs chung ba shrI bha dra bo dhi/dus 'khor zhabs shrI bha dra bo
dhi ni/ rgya gar shar phyogs manydzu ha de gar sku 'khrungs/ rig pa'i gnas mtha' dag la mkhas pa/ rten dge bsnyen/ mtshan shrI bha dra bo dhi zhes bya ba/ bod rnams dge bsnyen
byang chub ces zer ro// des sras shes rab can zhig kyang bskrun nas rgyal ba'i gtsug lag phal mo che dag shes kyang dus kyi 'khor lo mi mthong bas da btsal ba'i ched
du dus 'khor zhabs chen po'i zhabs la gtugs te dbang rgyud 'grel man ngag dang bcas pa gsan/ tsau sa'i nags khrod du bsgoms pas rnam kun mchog ldan gyi srog gzugs mngon
du gyur/ sgrol ma dang rnam par snang mdzad gang chen mtsho'i zhal gzigs te chos gsungs pa'ang gsan/ dus 'khor zhabs chen po dang khyad par med pa'i yon tan dang ldan/ gyi
jo lo tsA ba zla ba 'od zer gyis bod du gdan drangs te/ de la dbang rgyud 'grel dang man ngag gnang / slar rgya gar du thegs te slob ma'i tshogs rnams zung 'jug gi lam
la bkod cing / rnal 'byor yan lag drug pa'i man ngag dus zhabs snyan rgyud ces pa mdzad/ rgya gar shar nub kun tu dus 'khor zhabs pa zhes grags la/ mthar dngos grub brnyes
te dbang phyug

gi yon tan brgyad grub po// //slob dpon na landa pa/na landa pa ni/ dge bsnyen bo dhi'i sras skyes stobs kyi mkhyen rab can de yin te mtshan bo dhi bha drar btags/ paNDi ta
chen po zla med par gyur nas ma ga dhar dus 'khor zhabs chen po la dus 'khor gsan pa'i yon du gser gyi maNDal dgos par dgongs nas/ bod na gser sa la brkos pas 'ong ba yin
zer bas tshol ba'i phyir bod du byon/ mang yul skyi rong du phebs pa dang bzo sde ba cig gis yon bdag byas pas gser srang gang rnyed/ de nas ding rir byon pa'i lam du paNDi
ta bong bu la zhon pa cig dang phrad pa la 'di ltar byed pa ci yin dris pas bod longs spyod dbul bas 'di ltar gyur ba yin zer bas thugs skyo ste rgya gar du log nas
dus 'khor zhabs che ba la gser de phul bas shin tu mnyes/ nA ro pa dang lhan cig dbang rgyud 'grel man ngag bcas pa yongs su rdzogs par gsan/ bsgoms pas skad cig la rtags
bcu yon tan brgyad mthar phyin/ lus kyi dkyil 'khor thams cad bde bas gang / dngos grub gnas de nyid du brnyes so// yab dang yab kyi mched po a wa dhU ti pa la'ang gsan/
de lta bu'i yab sras gnyis la bzhed pa mi mthun pa'ang yod par grags la/ dus kyi 'khor lo ma ga dhar dar na phyogs kun tu dar bar 'gyur snyam du dgongs te/ ma ga dha'i rgyal
po shing stan can

ra ma pA las byed cing / sendha pas o tantra pu ri'i gtsug lag khang 'dzin pa'i dus su shrI na landar byon nas/ gtsug lag khang gi sgo khang du rnam bcu dbang ldan gyi yi ge
bris/ de'i bsham (gsham )du gang gis mchog gi dang po'i sangs rgyas mi shes pa des dus kyi 'khor lo mi shes so// gang gis dus kyi 'khor lo mi shes pa des mtshan yang dag
par brjod pa mi shes so// gang gis mtshan yang dag par brjod pa mi shes pa des rdo rje 'dzin pa'i ye shes kyi sku mi shes so// gang gis rdo rje 'dzin pa'i ye shes kyi sku
mi shes pa des sngags kyi theg pa mi shes so// gang gis sngags kyi theg pa mi shes pa de thams cad ni 'khor ba pa ste/ bcom ldan 'das rdo rje 'dzin pa'i lam dang bral
ba'o// de lta bas na mchog gi dang po'i sangs rgyas ni bla ma dam pa rnams kyis bstan par bya zhing / thar pa don du gnyer ba'i slob ma dam pa rnams kyis mnyan par bya'o//
zhes bris pas paNDi ta lnga brgya tsam bzhugs pa ma rangs par brtsad pa na chos kyi rang bzhin zab cing rgya che ba dag gis thams cad btul bas de rnams rang rang gi khri
bor nas zhabs la btud de slob mar gyur to// de rnams kyi nang nas grags pa ni a bha yA ka ra gupta dang / tsa mi paNDi ta dang / abhi yukta dang / manydzu kIrti dang /

kha che zla ba mgon po dang / paNDi ta ri bo dang / a tsa la garbha dang / nA na shA dang / puNya chen po dang / kha che gambha ra dang / shAnta gupta dang / gu Na rakSha ta
la sogs pa mkhas pa mang du byung zhing / rgyal rigs dang / rje rigs dang / tshong ba la sogs pa rnams kyang dad nas dpe 'dri zhing bag chags 'jog pa mang du byung ste
shin tu dar bar gyur to// na lendar bzhugs pas/ rnga sha la sdong po grags shing der dus 'khor gyi lha khang yang bzhengs/ dus 'khor zhabs chen po dang yon tan mnyam zhing
rgya gar shar nub kun tu dus 'khor zhabs chung ba zhes snyan par grags so// //'jigs med 'byung gnas sbas pa/akSha yA ka ra gupta 'jigs med 'byung gnas sbas pa ni/ bod kha
ba can 'dir bstan pa phyi dar gyi mgo tshugs nas lo nyi shu rtsa lhag pa na/ rgyal ba byon pa bzhin rgya gar lho phyogs u Da i shar/ bram ze dharmA ka ra Na zhes pa rig
byed la mkhas shing 'byor pa phun sum tshogs pa zhig gi sras su 'khrungs/ skyes stobs kyi shes rab che bas sgra tshad bzo gso ba la mkhas par lobs te/ yul de'i A mra'i
tshal du sgo bsdams nas sgra'i po ti gcig blta ba'i skabs su rje btsun rdo rje rnal 'byor ma bud med gzhon nu mdzes ma zhig tu sprul nas byung pa la khyod su yin ci la 'ongs
byas pas/ de na re nga gdol pa

mo yin khyod dang dga' mgur spyad pa'i ched du 'dir 'ongs zer ba dang / bdag bram ze yin na khyod dang reg par yang mi rung ngo zhes smras pas/ khyod kyis skye ba mang por
nga la bsnyen bkur byas pas 'dir 'ongs pa yiin/ nga'i kha la nyan na yul 'dir ma 'dug par sangs rgyas pa gyis la dbang bskur zhus/ ma ga dhar song zhig zer nas mi snang bar
gyur to// de mi ma yin par rig ste yul de'i nang pa'i paNDi ta gcig la 'di ltar byung zhes smras pas/ rje btsun rdo rje rnal 'byor mas lung bstan par 'dug pas skal pa
bzang po yin/ de'i bka' bzhin gyis zer bas 'khor dang longs spyod spangs te rgya gar shar phyogs bhangga lar byon nas dge tshul mdzad/ de na grub thob mang du bzhugs pa la
dbang rgyud sde rgya mtsho lta bu gsan/ bi kra ma pu rir bsgom zhing bzhugs pas yang bud med mdzes ma zhig sha khrag dmar tshar re ba khyer te byung nas bdag gdol pa mo
yin 'di la longs spyod cig zer bas bdag rab tu byung nas de lta bu byar ga la rung byas pas khyod 'dir ma 'dug par ma ga dhar song zhig zer te mi snang bar gyur to// de
nas ma ga dhar byon te a nu pa ma shI la sogs pa bi kra ma shI la'i paNDi ta mang po la rig pa'i gnas lnga dang gsang sngags mang du gsan/ de nas sau rir byon te mkhan po
ratna ka ra

gupta las gzhi thams cad yod par smra ba'i sde las bsnyen par rdzogs/ de'i drung du sde snod gsum dang khyad par rgyud sde mang du gsan/ sau rir dur khrod kyi dgon pa i tri
ri zhes par sgo gsum rim bsdams pa'i mun khang du sgom zhing bzhugs pa'i tshe tshes brgyad kyi nub mo bla ma'i g.yog mo yin zer ba'i bu mo zhig tshogs kyi yo byad thogs
te/ bla ma ratna ka ra guptas tshogs kyi 'khor lo bskor ba'i skal pa khyod la skyel du btang ba yin pas 'di zo zhig zer ro// nga dge slong yin pas longs spyad du mi rung
ngo byas pas lan gsum gyi bar du zo zer yang longs ma spyad pas/ khyod kyis skye ba mang por nga la mchod pa byas pas ngas dngos grub lan gsum du skyel du 'ongs pa yin te
khyod mi 'dod par 'dug zer te tshogs dang bud med mi snang bar gyur to// sgo gsum rim bcad pa yang de kho na bzhin 'dug pas bla ma'i drung du phyin nas mdang tshogs skyel
du btang ngam zhus pas/ khyed de la rtog pa che bar 'dug pas ma btang / yi dam gyis dngos grub skyel du byon par 'dug ste ma shes par 'dug gsung ngo // de nas 'gyod de
dur khrod cig tu yi dam gyis dngos su lung mi ston na shi yang bla'o zhes zas bcad de sa sde btsugs pas/ zhag bdun na rmi lam du bud med rgan mo'i cha byad can zhig byung
bas mthar rdo rje btsun mo dngos su

bstan te bu khyod skye ba 'di la mchog gi dngos grub thob pa'i skal ba med pas ngas byin gyis brlabs kyis bstan bcos mang du rtsoms shig bar dor mchog gi dngos grub thob par
'gyur ro zhes lung bstan/ de nas bi kra ma shI la'i gtsug lag khang du byon nas sde snod kyi bshad pa mang du mdzad cing bzhugs pa'i skabs su/ dus 'khor zhabs chung bas
dus kyi 'khor lo'i seng ge'i sgra bsgrags pas mkhas pa thams cad kyis phyag byas te bsten pa'i skabs su de las sems 'grel yan lag dang bcas pa gsan/ de nas bi kra ma shI
la'i mkhan po mdzad de thams cad mkhyen pa sangs rgyas lta bur bzhugs pas mtshan brjod par mi nus/ bi kra ma shI la paNDi ta zhes zer te rnam gnon tshul khrims kyi mkhas
pa zhes 'dzam bu'i gling kun tu grags/ bsil ba tshal du byon nas bsam gtan la bzhugs pa'i tshe/ dur khrod de ro mang pos gang ba las ro rnams kyi gseb nas mi gces pa zhig
yod pa bsos bas drin lan du bsnyen bkur chen po yang byas te byang chub sems dpa' nus pa dang ldan par grags so// 'phags pa dzambha la'i zhal gzigs/ rgyal por ma pA las
grong khyer gcig phul nas gtsug lag khang bzhengs pa la paNDi ta'i

gtsug lag khang du grags te dge 'dun brgya nyi shu tsam gyi 'tsho ba sbyor ba yod/ yang rgyal po'i btsun mos so phag gi spyil po brtsigs nas phul bar bzhugs pas/ mtshan so
phag gi grong par yang grags/ rdo rje rnal 'byor ma'i rjes su gnang ba la brten nas gzhung shlau ka 'bum phrag gcig brtsams pa las 'dul ba la dge slong gi rig byed kyi 'grel
pa 'dul pa snang ba/ mngon pa la snod dang sems can gyi 'jig rten bsdus pa/ dbu ma la dbu ma'i snye ma/ phar phyin la brgyad stong ba'i 'grel pa gnad kyi zla 'od/ phar
phyin spyi'i dgongs 'grel thub pa dgongs rgyan/ gsang sngags kyi dgongs 'grel la sambho Ti'i 'grel ba man ngag snye ma/ sangs rgyas thob pa'i 'grel pa mi 'jigs pa'i gzhung
'grel/ dus 'khor la 'jug pa/ rgyud 'grel gyi brgal lan/ dus 'khor gsal ba zhes pa'i 'grel pa/ sdom gyi tshig gsang 'dus rim lnga'i 'grel pa rim pa'i zla 'od/ bde mchog
lhan skyes kyi sgrub thabs rang byin gyis brlab pa dang / rdo rje sems dpa' ser po dang / ye shes mkha' 'gro ma'i sgrub thabs dang / lu yi pa'i mngon rtogs te sgrub thabs
grags pa can bzhi/ rnal 'byor dang rnal 'byor ma'i rgyud sde gnyis kyi dkyil 'khor thams cad kyi cho ga

phyogs gcig tu dril ba rdo rje phreng ba/ de dag gi mngon par rtogs pa rdzogs pa'i rnal 'byor gyi phreng ba dang / sbyin bsreg gi cho ga 'od kyi snye ma gnyis de'i cha lag
tu mdzad/ gzhan yang rgyud sde du ma'i brgal lan dang / rab gnas dang byang chub gzhung lam la sogs pa las dang po pa'i bya ba'i rim pa ston pa'i gzhung che chung sogs dang
/ 'jam dpal la sogs pa'i sgrub thabs mang po rnams gcig tu sdom pa sgrub thabs bsdus pa'am/ sgrub thabs rgya mtshor grags pa mdzad/ mi 'jigs pa'i gzhung 'grel ni/ rgyal
po ra ma pA las rgyal srid bzung nas lo nyer lnga lon pa na mdzad pa yin te/ rnam gnon tshul mkhas 'jigs med kyis// gnad la reg pa'i tshig 'di ni// dga' ba skyong gi rgyal
srid lo// nyi shu rtsa lnga pa la byas// zhes 'byung bas so// man ngag snye ma ni/ shlau ka rkang ba gsum gong dang 'dra ba las/ sum cu rtsa bdun pa la byas// zhes 'byung
ngo // dus 'khor la 'jug pa ni 'das lo me ro chu gter byung bas de'i tshe mdzad la ratna rakShi ta ni rtsa zhe lnga bsre dgos zhes so// dgung lo brgya nyi shu rtsa gcig
gi bar du thub pa'i bstan pa rgyas par spel zhing 'gro ba'i don mdzad nas 'od gsal chos kyi dbyings su snyoms par zhugs te bar dor gnyis su med pa'i ye shes kyi sku grub
po// slob ma'i

thu bo shu bhA gupta dge ba'i 'byung gnas sbas pa dang / wa gI shwa ra gupta ngag gi dbang phyug sbas pa dang / bi khyA ta de ba rnam par grags pa'i lha dang / nI ShA langka
de ba rnyog pa med pa'i lha dang / bhaska ra gupta 'od byed sbas pa dang / nA ya ka pA da 'dren pa'i zhabs la sogs pa'i mkhas grub kyi slob ma rgya gar na bsam gyis mi
khyab pa yod la/ bod kyi slob ma la che bar grags pa lo tsA ba grags pa rnam gsum byung ste/ tsa mi sangs rgyas grags pa/ khye'u gang 'khor lo grags/ spong zho gsal ba grags
pa'o// gzhan yang rgwa lo tsA ba gzhon nu dpal/ rong gling lo tsA ba rdo rje dbang phyug ldi ri chos grags/ tre bo lo tsA ba shes rab dpal/ gnyan lo tsA ba dar ma grags/
she'u lo tsA ba la sogs pa du ma yod do// dge ba'i 'byung gnas sbas pa'i slob ma grub thob legs spyod zhabs/ des ratna rakShi ta/ des bi kra ma shI la'i mkhan po dzo
na rakShi ta dang / bhangga la'i paNDi ta ma Ni ka shrI dznyA na la gnang ngo // yang dge ba'i 'byung gnas sbas pas ma ga dha'i paNDi ta mu nIntra shrI bha dra thub dbang
dpal bzang po/ des paNDi ta rA hu la shrI bha dra sgra gcan 'dzin dpal bzang po la gnang ste/ de ni bhangga lar sku 'khrungs/ ma ga dhar bsnyen rdzogs dang gsan pa mdzad/
na landa'i mkhan por bzhugs/ ma ga dha'i rgyal po buddha se na'i bla ma yin/

rgya gar shar nub kun tu mkhas par grags shing grub pa brnyes/ paNDi ta'i slob ma mang du thon/ dgung lo go gsum pa la gshegs so// //bi khyA ta de ba/bi khyA ta de ba ni/ chos
'byung zhi ba dang a bha ya bsten nas dus 'khor la shin tu mkhas/ grub pa brnyes nas rdo rje gdan gyi mkhan po mdzad do// de'i slob ma paN chen shAkya shrI ni/ kha che'i
grong khyer grib brtan zhes pa grong 'bum phrag sum cu rtsa bzhi yod pa'i grong bra wa ra pu ra zhes par/ yab tshong dpon srid brtan dang / yum sumbha ka'i sras su me
mo lug la 'khrungs/ mtshan dza sho dha ra grags 'dzin du btags/ dgung lo bcu pa la bram ze lakShmiM dha ra la sgra snyan gso dpyad bslabs/ ratna shrI dang / la li ta hr-i
da la sgra tshad sde snod gsum gsang sngags phyi nang gsan/ rgol ba mang po tshar bcad pas rgyal pos dbu la cod pan bcings te bsngags pa brjod/ nyer gsum pa la mkhan po
su kha shrI dha ra las rab tu byung / mtshan shAkya shrI bha dra zhes btags/ de'i tshe mnal lam du byang chub kyi shing spungs kyis byung ba dang / dga' ldan nas byams pa'i
phyag brkyang ba spyi bor bzhag nas/ bu khyod shar phyogs su song la rig pa tshar bar gyis zhes lung bstan/ grogs gcig gi 'tsho ba

la brten dgongs pa na/ sgrol mas khyod sangs rgyas kyi bstan pa mi 'dzin nam gsung ba rmis pas/ de phyin chad bsod snyoms kho na mdzad/ thub pa byams pa sgrol ma gsum gyi zhal
gzigs tshe nyin zhag phrugs gcig la sems bskyed kyis zin pa'i chos spyod bcu tshang ba dang / nor rdzas bdag tu mi 'dzin pa dang / gnod lan du phan 'dogs pa dang / bde
sdug ci byung yang stong ba nyid bsgom pa ste dam bca' bzhi mdzad/ dza ya pu rir sprin phung gi gseb nas byams pas sher phyin gsungs pa gsan/ zhi 'byung dbyangs snyan sogs
paN chen gsum la mang du gsan te gzhung 'bum phrag du ma thugs su chud nas til mar gyi nang du mnal spangs te kha ton mdzad/ mtshon cha 'khor lo zhes pa'i mchod rten
chen po zhig la sus kyang gdugs ma khel ba la sgrol ma dang khro gnyer can la gsol ba btab pas/ bya rog gi gzugs kyis gdugs nam mkha' la khyer te bkal/ de nas ri bo dgu brgal
nas ma ga dhar byon/ lam du byang chub chen poi'i zhal gzigs te sgo drug pa'i gzugs stsal/ sum cu pa la mkhan po shanta ka ra gupta dang / las kyi slob dpon da sha ba
la shrI stobs bcu dpal dang / gsang ston dA na ka ra sbyin mdzad dang dad pa'i dge 'dun bco brgyad dang bcas

pa'i dbus su bsnyen par rdzogs/ nyi ma sbas pa/ tsandra gupta/ rdo rje gdan pa bi khyA ta de ba/ bi na ya shrI/ nyi ma dpal ye shes/ 'jigs med grags pa rnams la sde snod dang
dus 'khor sogs rgyud sde mang du gsan/ wA rA Na sIr de ba purna la dbang bskur zhus dus dus 'khor dang bde mchog zhal gzigs/ bsod snyoms la byon pa na mahA bo dhi nam
mkha' la 'phags nas 'dug pa gzigs pa la phyag bya snyam pa na phyi 'gros su gshegs te de'i rjes bzhin du zhugs pas rdo rje gdan gyi gandho la'i nang du jo bo'i drung du phebs/
rgyal po'i khab kyi pho brang dza ya na ga rar byams pa la lhas mchod pa phul ba gzigs te zab mo'i chos bdun gsan/ 'brog pas 'o ma phul ba'i rlangs pa la bkra shi sa
pa'i rtags brgyad shar/ bi kra ma shI lar dbang zhus dus bum chu bdud rtsir gyur pa nyin phyed kyi bar du rgyun mi chad par lud cing bab/ ma ga dha'i rgyal pos ri bya rkang
gi grub thob dang singga gling gi dgra bcom pa rnams la bsnyen bkur byas pas de rnams kyis ma byon pa'i sangs rgyas rab gsal gyi sprul pa shAkya shrI de deng las yul
bzang bas de la bsnyen bkur cig ces lung bstan pas rgyal pos kyang bla mar gzung / bi kra ma shI la dang / na landa'i mkhan po mdzad de dge 'dun

stong phrag mang po la chos gsungs/ na landar phyogs bzhi'i mu stegs kyi ston pa tshar bcad pas de rnams sbyin bdag rgyal po dang bcas pa bstan pa la bcug rgyal po des nor
mang po phul ba las rten gsum bzhengs/ gzhung rtsom pa dang dri ba dgu'i lan dus gcig tu 'debs/ nyi ma ltar grags pa shAkya shrI zhes 'phags pa'i yul kun tu grags/ o tandA
pu ri'i gtsug lag khang gi sde pa bzhi'i dge 'dun khri nyis stong gis bsus te gtso bor khur nas zhabs la gtugs/ 'dam bu'i tshal du ri mo'i bud med kyis bsod snyoms phul
ba bzhes/ kha sarpa Ni'i gtsug lag khang du bzhugs dus o shrI dge ba'i nags 'dabs na sangs rgyas 'khor dang bcas pa la klus bsod snyoms 'dren pa gzigs/ gnas gser gyi tog
can du bzhugs pa'i tshe rgya nag rgyal po'i gdan 'dren pa byung bas dkar zhing mdzes pa'i dge slong zhig gis da res dus la ma bab/ ma 'ongs pa'i dus su byang phyogs su song
zhig ces lung bstan te thugs rje chen po yin par 'dug gsungs/ thub pa'i dbang pos/ tshogs gnyis dbyer med lam gyi mchog/ stong nyid snying rje'i snying po can// zhes
sogs chos gsungs pa dang de mi brjed pa'i tho yig rang gi lpags pa la rang gi khrag gis bris/ rdo rje gdan du don zhags lha lnga'i zhal gzigs/

der lha las bab pa'i dus mchod kyi tshe spos kyi dud sprin bar snang la 'khrigs pa'i sgra las sbyor ba yan lag drug pa gsan/ skabs shig tu sgrol ma'i phyag g.yas kyi mthil
na gser dang dngul dang bai DUrya'i yi ge tAM gsum 'dug pa gnang nas/ rgyal po'i 'khor dang longs spyod las 'di dga' ba yin gsung / de nas rgyal po la sbran nas yul gzhan
du 'byon par brtsams pa'i tshe/ srod kyi dus su sgrol mas khyod shar phyogs su song zhig gsung ma thag mi rnams la myur du 'deng zhes gsungs nas skyes bu dkar po zhig gi
'od kyis lam sna drangs/ mahA kA las mar me btegs pa ba bsangs kyis lam mtshon pa byas te tshegs med par dza gadda lar phebs/ de'i tho rangs tu ruShka'i dmag gis ma ga dhar
sleb te bcom/ gnas der rig pa 'dzin pa'i lha mo tog can/ nye ba'i tog can/ gser phreng can/ shing lo'i gos can bzhis lhung bzed du bsod snyoms phul/ yang tho rangs zhig
lha'i rnga bo che'i sgra gsan pa'i rkyen gyis dga' ldan gyi gnas gzigs/ byams pa la chos bzhi gsan/ de ma thag bde dgyes dang dus 'khor gyi rten dang brten pa'i dkyil
'khor mtha' dag gzigs te 'od du phebs so// //grub thob niShka langka/grub thob niShka langka ni/ bsod snyoms gyi na la brten nas

sa'i stan la gsung bcad mdzad de lo du mar rtse gcig tu bsgrubs pas grub pa brnyes/ nam mkha' la bzhugs pa sogs rdzu 'phrul mang du ston/ rdo rje gdan gyi mkhan po mdzad/ dgung
lo brgya dang sum cu'i bar du 'gro ba'i don mdzad do// des paNDi ta re wendra de ba nyi ma'i dbang po'i lha la gnang ste/ de ni bal por sku 'khrungs/ ma ga dhar slob
sbyang mdzad/ rdo rje gdan du chos dpon grub thob bzhi bstud mar byung ba'i phyi ma yin/ lo bcu gcig tu de'i chos dpon mdzad/ tu ruShka'i dmag gi rkyen gyis bal yul du byon/
dharma dha tu bi ha rar bzhugs/ yaM bur rims nad zhi ba sogs las chen thams cad tshegs med par grub/ mngon par mkhyen pa thogs pa med pas lung bstan mang du mdzad/ dgung
lo gya bdun pa la gshegs so// //buddha shrI dznyA na/bi khyA ta de ba dang / wA gI shwa ra gupta'i slob ma buddha shrI dznyA na ni yab kha che/ yum bal mo/ lcags pho
spre'u la 'khrungs/ sku shin tu mdzes shing phal cher sde pa mkhas grub zla ba ltar grags pa'o// //tsa mi lo tsA ba/tsa mi ni mi nyag 'ga'i yul du 'khrungs/ gzhon nu nas
rgya gar du thegs te dus zhabs pa dang / a bha ya sogs paN grub mang po bsten nas rang dang gzhan gyi grub pa'i mtha' rgya mtsho lta bu la mnga' brnyes pas rgya gar shar
nub thams cad du mkhas par grags

shing / 'gran zla ma mchis par kun gyis tshad mar 'dzin/ paNDi ta thams cad kyis dri gtug dang / 'bel ba'i gtam gyi dbang po dang / man ngag len pa'i gnas su byed/ bsnyen par
rdzogs pa'i mtshan sangs rgyas grags su btags/ rgyud sde mtha' dag gi mdzod 'dzin pa/ mchog gi dngos grub brnyes shing tshe'i rig 'dzin grub pas/ a bha ya las kyang rtogs
pa mtho bar grags pa/ rdo rje gdan dang / na landra'i mkhan po mdzad de/ bod kyi slob ma rnams la lhag par yang thugs brtse bas/ dus 'khor 'grel chen la 'gyur mdzad nas
'khrid par mdzad do// //manydzu kIrti/manydzu kIrti ni/ nA ro pa dang / dus zhabs chung ba yab sras bsten te legs par sbyangs pas/ mkhas shing grub pa manydzu shrI kIrti
zhes su'ang grags/ manydzu ha ra zhes pa'i gnas su bzhugs so// de'i slob ma sa manta shrI bha dra ni/ bal po ye rang gi rol pa'i grong khyer du sku 'khrungs/ dus zhabs
pa chung ba'i slob ma mkhas pa lnga la gsan cing / khyad par manydzu kIrti'i rjes su 'brang ngo // //a tsa la garbha/a tsa la garbha ni/ mdor bsdus dang po'i bshad sbyar
mi g.yo ba'i snying po snang ba mdzad po'o// //dA na shrI/dA na shrI ni/ dA byang chub sems dpa' zhes pa jo bo rje'i dpon po yin la/ dus 'khor pa chos she ni/

'di rgya gar nub phyogs pa yin zhe'o// //shAnta gupta /shAnta gupta ni/ shAnta ka ra gupta yin pa 'dra la de lta na ni ba tshab lo tsA ba tshul khrims rgyal mtshan gyis mdo
dran pa nyer bzhag gi mjug bod du ma 'gyur ba'i dpe rgya gar shar nub thams cad du btsal ba'i tshe/ paNDi ta thams cad kyi gtso bor gyur pa/ bka' bstan bcos kyi glegs bam
phal mo che phyag na yod pa/ mdo phyi 'gyur gyi lo tsA ba'i slob dpon mdzad cing / dga' ldan du byams pa'i drung du 'byon par zhal gyis bzhes pa de'o//gu Na rakShi ta/gu
Na rakShi ta ni/ bi kra ma shI la'i paNDi ta yin la bai ro tsa na badzra'i bla ma'o// //paN chen zla ba mgon po/paN chen zla ba mgon po ni/ kha che'i yul gyi bram ze las
drug la mkhas pa zhig gi sras su 'khrungs te/ dbugs thengs re la shlau ka bcu drug lan res 'dzin nus/ des lo bcu gnyis kyi bar la yab las mu stegs kyi rig byed ma lus par
shes nas/ bla ma sangs rgyas pa yin pas des kha che'i paNDi ta chen po bram ze zhabs bzang po ming gzhan sUrya ke tu zhes pa'i drung du btang ste chos nyan du bcug pa
na/ paNDi ta de'i sras mo zhig bla ma zla mgon gzugs shin tu mdzes pa la chags nas/ yab la 'di nga'i khyim thab byed na chos gsung bar zhu zhus pas/ chos phyir de ltar byas

nas chos bslabs pas/ de la slob ma'i thu bo so na sa he dang / lakShmiM ka ra dang / dznyA na shrI dang / tsandra rA hu la/ so ma nA tha zhes pa zla ba mgon po rnams rig pa'i
gnas lnga la mkhas pa'i paNDi tar gyur/ khyad par zla mgon gsang 'dus 'phags skor dang dbu ma la mkhas/ de'i tshe paNDi ta 'dul ba 'byung gnas blo gros kyis zhabs bzang
po la dbang mdor bstan dang / dbang gi rab byed kyi dpe skyes su bskur bas/ de spyi bor bzhag nas smon lam btab pa dang / slob ma rnams kyis chos de ci lags/ bdag cag rnams
la yang zhu zhus pas/ rgyud zab mo cig 'dug ste ngas ma thos pas bshad mi rung gsungs nas dpe gnang / de la zla mgon gyis gzigs pas lhag par yang gus pa skyes te/ der
chos gsan 'phro bcad nas/ ma ga dhar chos de rtsad gcod du byon pas/ dus 'khor zhabs chung ba yab sras dang mjal/ dbang gdams ngag rgyud 'grel sogs byang chub sems dpa'i
chos skor mtha' dag ma lus par gsan/ chos mngon pa sogs kyang gsan/ gdams ngag la mnga' brnyes te yul snang gang gzigs ye shes kyi rol pa kho nar 'char/ rlung zhi ba can
grub/ zag pa mi mnga'/ byang sems 'dzag med du 'chings pa'i yon tan dang ldan/ byin brlabs

shin tu che ste/ 'gro ba gzigs so cog la ting nge 'dzin ngang gis skye/ 'jam dpal dngos su grags so// de nas kha cher byon te/ kha che rin chen rdo rje dang rtsod pa byas nas/
sems tsam gyi lta ba sun phyung bas de pham pa dang / nga la slob ma mi dad par 'ong bas gzhan du byon cig gsung / de'i tshe rigs ldan padma dkar po byon nas/ khyod bod
du song zhig nges don gyi bstan pa rgyas par 'gyur ro// zhes lung bstan pa la brten nas bod du byon to// dpag bsam snye ma las/ grub chen rnams kyis thugs nyams su bzhes
shing paN chen rnams kyis 'bel gtam gyis gtan la phab pa'i le'u ste gsum pa'o// //lo tsA bas bod skad du bsgyur ba'i le'u ste bzhi pa/bod du lo tsA bas ji ltar bsgyur
tshul/da ni bod du lo tsA bas ji ltar bsgyur zhe na/ deng sang bod phal che ba rnams 'dod pa'i me mkha' rgya mtsho las 'das lo bsre ba'i thog ma'i rab byung me mo yos la/
gyi jo lo tsA ba zla ba 'od zer gyis/ dus 'khor zhabs gnyis pa shrI bha dra bo dhi spyan drangs/ pu hrangs kyi zhang ston gsal ba shes rab kyis yon bdag byas te/ rgyud 'grel
gyi jo 'gyur dang / bsod snyoms pas mdzad pa'i snying po rgyan bsgyur/ lo paN gnyi gas slob ma lo chung rnams la rgyud 'grel dum bur bgos nas bsgyur du bcug pas 'gyur
mangs su (mang du )grags pa byung / de nas me mo

bya lo la lha btsun pa byang chub 'od kyi bka' lung gis/ paNDi ta dA na shrI spyan drangs/ rma dge ba'i blo gros kyis 'gyur bcos/ de nas mang 'or byang chub shes rab/ blo gros
snying po/ bsod nams ye shes kyi 'gyur byung / de nas me ro chu gter 'god pa na zhang sba chung bas sbyin bdag byas 'bro 'gyur byung zhes dus 'khor ba chos kyi shes rab
gsung / 'di'i gong rol du 'gos khug pa lha btsas kyis kyang 'gyur mdzad do// de nas lce dol sgang pas sbyin bdag byas te/ 'a zha rgya gar brtsegs kyis 'bro 'gyur la bcos/
de nas gnyan lo tsA ba dar ma grags kyis rgyud 'grel dang rgyud phyi ma bsgyur/ rgya gar du na landar ldi ri chos grags kyis bsdus rgyud dang / tsa mas 'grel chen bsgyur/
de nas rong gling lo tsA ba rdo rje dbang phyug steng pa lo tsA ba ga rong tshul khrims 'byung gnas/ rwa chos rab/ chag chos rje dpal/ shong ston rdo rje rgyal mtshan/
yar klungs shung ke grags pa rgyal mtshan/ dpang blo gros brtan pa/ dpang gi slob ma ma ti rnam gnyis la sogs pa ste/ glegs bam gcig la dus kyi 'khor lo kho na sgyur byed
mang ngo // rgyud phyi ma la she'u lo tsA ba'i 'gyur dang / phyis klubs lo tsA ba blo gros dpal gyi 'gyur te/ des tshigs

su bcad pa bcu gcig chad pa bsabs so// dbang mdor bstan la 'bro/ rwa/ man lungs pa/ lo grags pa/ dpang lo/ sgra tshad pa rin rgyal rnams kyi 'gyur/ pu hrangs lo chung gis bsgyur
ba la mtshan dbang nyer bstan zhes so// rdo rje snying 'grel ni/ cog gru ting 'dzin bzang po/ gnyer cor shes rab grags/ khyung po chos brtson/ lo grags pa/ dbang rnams
kyis bsgyur ro// bde mchog phyag rdor stod 'grel ni/ cog gru 'gyur las shong blo brtan gyis bcos pa dang / khu dngos grub kyi 'gyur yang yod do// lta 'dod mdor bstan
ni/ kun spangs chos grags dpal bzang po'i 'gyur/ don dam bsnyen pa dang / dka' 'grel padma can gnyis zla mgon gyi rang 'gyur/ dus zhabs pa chen pos mdzad pa'i sgrub thabs
yan lag bzhi pa dang / des mdzad pa'i dus 'khor gyi man ngag gi jo 'gyur/ dA ri ka pa'i dbang rab byed kyi 'grel pa/ sgrub thabs kyi cho ga rim par phye ba/ dpal ldan rgyu
skar gyi dkyil 'khor cho ga yan lag bcu gcig pa/ dus zhabs pa'i dbang mdor bstan gyi 'grel pa/ dus zhabs snyan rgyud rnams 'bro 'gyur/ sA dhu pu tras mdzad pa'i sgrub
dkyil rwa 'gyur/ 'di paN chen nags kyi rin chen dang chos 'khor lo

tsA bas bsgyur ba la chos 'byung zhi bas mdzad ces byung / rol pa'i rdo rje'i lhan skyes sgrub thabs dang / sa manta shrI'i sbyin bsreg cho ga rwa 'gyur/ dus zhabs pa chung
bas mdzad pa'i dkyil chog yid 'ong phreng ba/ la chings yon tan 'bar gyi 'gyur/ dus zhabs pa'i lhan skyes sgrub thabs khro lo'i 'gyur/ dbang mdor bstan gyi 'grel pa nA ro
pas mdzad pa lo grags pa dang / sgra tshad pa dang / dpang gi 'gyur/ de'i dka' 'grel shlau ka sum brgya drug cu pa bu 'gyur/ de'i dka' 'grel sA dhu pu tras mdzad pa 'gos
gzhon nu dpal gyi 'gyur/ dus zhabs pa'i sbyor drug man ngag sha wa ri'i gzhung chung / dus zhabs pa'i nyi zla sgrub pa/ ye shes spyan sgrub/ bi bhA ti tsandra nyid kyis
mdzad pa'i nang gi snye ma rnams de nyid kyi rang 'gyur/ sbas pa mig 'byed rtsa 'grel zla ba grags pa'i 'gyur/ bshad sbyar mi g.yo snying po'i snang ba dpang 'gyur/ a bha
ya'i sdom tshig khye'u gang 'gyur/ dus 'khor la 'jug pa dang / nyi ma dpal gyi mtshan brjod 'grel pa bdud rtsi thigs pa chag 'gyur/ dpe med 'tsho'i mtshan brjod 'grel pa
bdud rtsi thigs pa sgron gsal shong 'gyur/ 'jam dbyangs grags pa'i mtshan brjod rnam bshad dang / dus

'khor ba'i de'i phan yon 'grel pa sbal rdo rje rgyal po'i 'gyur/ phyag rdor gyi sbyor drug cog gru'i 'gyur/ dpe med 'tsho'i sbyor drug gnyal ba mi mnyam bzang po'i 'gyur/ de'i
'grel pa brjed byang nyi ma dpal gyis mdzad pa bi bhU ti'i rang 'gyur dang dpang 'gyur/ tsa mi'i sbyor phreng dge tshul shes rab dpal gyi 'gyur/ bstod pa rgyun chags
ka lingki'i rgyal po'i bla ma sA dhu kirtis mdzad pa 'dan ma tshul khrims seng ge'i 'gyur/ rnal 'byor ma'i dbyu gu drug cu rtsa bzhi'i gtor chog lo grags pa'i 'gyur/ maNDal
gyi cho ga nyi ma rgyal mtshan gyi 'gyur/ gzhan yang rnal 'byor gsum gyi snying po gsal ba dang / shAkya shrI'i rdo rje tshig gi snying po bsdus pa dang / lnga bsdus gza'
lnga nyi zla 'dzin pa'i rtsis yig sogs byung ngo // 'di dag ni rtsa ba'i rgyud las/ yul gyi sgra yis don rnyed pa// de la bstan bcos sgra yis ci// zhes dang / dri med
'od las/ bod kyi yul du theg pa gsum bod kyi skad kyis bris te zhes gsungs pa'i don to// dpag bsam snye ma las lo tsA bas bod skad du bsgyur ba'i le'u ste bzhi pa'o// //bla
ma dam pa'i brgyud pa bar ma chad pa'i le'u ste lnga pa/da ni bla ma dam pa gcig nas gcig tu brgyud pa bar ma chad pa ji lta bu zhe na/ gyi jo lugs dang / 'bro

lugs dang / rwa lugs dang / tsa mi lugs dang / shAkya shrI lugs dang / chags lugs dang / sha wa ra dbang phyug gi man ngag lugs khyad par du bshad pa'o//1)gyi jo lugs/dang
po ni/ gyi jo lo tsA ba zla ba 'od zer gyis lo chung rnams la dbang bshad man ngag legs par gnang ba las/ phro ma lo tsA ba padma 'od zer gyis/ gyi jo'i gsung ji lta ba'i
sbyor drug gi yi ge mdzad de/ mug ston bai DUrya la gnang / de nas lho ba chos ldan/ dol po ye shes mgon po/ kun spangs chen po/ kun mkhyen 'phags 'od/ bu ston rin po che/
rje btsun dpal chen po/ chos rje rin po che ye shes dpal bzang po yab sras las bdag gis thob po/ snying po rgyun gyi brgyud pa'ang 'di nyid do// //2)'bro lugs/1 'bro lo
tsA ba dge slong shes rab grags/gnyis pa 'bro lugs ni/ kha che zla mgon bod du thog mar phebs dus/ skyi shod smad du kha rang gi gnyos lo tsA ba la babs te/ dri med 'od
bsgyur ba/ gser srang brgya 'bul bar chad pa la/ phyed tsam bsgyur ba dang / gser srang lnga bcu bslang gsungs pa la ma phul bas ma mnyes te/ 'gyur byed 'phro'i dpe bsnams
nas 'phan yul grab tu byon/ mdze byung ba mang po bsos/ der 'bro lo tsA ba dge slong shes rab grags kyis/ gser srang brgya gos dar gla rtsi'i lnga tshe mang du phul nas
nan gyis zhus pas/ dbang bskur

zhing rgyud 'grel tshar gcig gsungs/ sor bsam gyi khrid gnang / de nas zhang lba chung bas gdan drangs gser srang brgyas mgo byas 'bul ba mang du byas nas rgyud 'grel bsgyur
bar zhus pas/ 'bros lo tsA ba byas te/ mchog mi 'gyur gyi le'u ma gtogs rgyud 'grel rdzogs par bsgyur/ zhang la dbang bskur rgyud 'grel tshar gcig dang sor bsam gyi khrid
gnang / mchog mi 'gyur ni bsgyur du ma bzhed do// gnyos kyi zhang la khyod kyis nga'i bla ma phrogs pa yin pas/ lhag par du yul dkar gtsang nge ba cig bya yi zer ba la/
kho bo ni khro bo brgya yis bsdigs kyang mi 'jigs/ lha mo brgya yis 'dzum bstan kyang mi sachags zhes springs te bla ma'i zhabs tog mdzad do// de nas yar rgyab bzang yul
gyi lce dol sgang zla ba grags pa yab sras kyis gser srang gsum dang ber gcig gis sna drangs pa'i na bza' cha tshang phul nas mjal te/ bzang yul du gdan drangs lo gcig
tu bsnyen bkur nas/ lo tsA ba 'a zha rgya gar brtsegs kyis byas te rgyud 'grel 'a zha 'gyur tshar gcig sor bsam gyi khrid dang bcas pa zhus/ yon tu gser srang sum cus mgo
byas srang drug cu phul/ de nas g.yor po byang thang gi 'gar ston gyis gdan drangs/ 'dis brin nas bla ma'i ched du dpe cha blangs pas kha bas sor mo brul/ de

nas gnyos ston ye shes mchog gis gdan drangs gser srang bco brgyad phul/ de nas gra pa mngon shes kyi gdan drangs lo gsum du chos ston gsol/ de'i bar du nyin re bzhin ja 'dren/
nam mjal res phyag rten 'bul ba ma chad par byas/ de nas ston pa rdo rje rgyan gyis skar chung du gdan drangs/ de rnams su rgyud 'grel tshar re re gsungs/ gzhan yang
stag tshal smon gro'i 'jam sgom gyis 'bul ba cher byas pas sor bsam gyi khrid gnang / de nas rgya gar du thegs pa'i tshe jo btsun rin chen tshul khrims kyis gser srang drug
phul/ bal yul gyi bar du zhabs tog byas shing / gser mang ba'i grags pas jag pa mang po byung ba la srog dang bsdos nas paN chen gyi sku srung byas pas shin tu mnyes
te/ sor bsam gyi gdams pa gnang bas mkha' spyod du gshegs so// mang yul gyi mtshan ldan ma sri thar rgyan gyis rang lus phul te zhus pas sor bsam las ma gnang yang grub pa
brnyes/ de nas paN chen gyis ma ga dhar byon te rdo rje gdan du bla ma'i mchod pa la gser mang po phul/ chos 'khor zla med pa btsugs/ mched po 'dul ba'i 'byung gnas blo
gros dang / seng ge rgyal mtshan la yang rgyud kyi dka' gnas dang / gdams ngag la sgro 'dogs bcad nas slar yang bod

du byon/ 'bro los sngar gyi 'gyur de dag par bcos/ sgom pa dkon mchog srungs kyis lus phul nas zhabs tog go re long mdzad pa la dbang gzhung gdams ngag rdzogs par gnang / de'i
tshe sgom pas mchog mi 'gyur gyi le'u zhus pas/ 'di shin tu zab pas gzhan gyi blor mi shong gsungs nas ma gnang / nan gyis zhus pas/ 'o na 'di la lo tsA ba mi dgos gsung
nas rang 'gyur mdzad pas 'gyur shin tu bzang ba cig byung ste dgyes bzhin du legs par gnang / sgro ston la yang sor bsam gyi khrid gnang / slob ma'i tshogs chen po la
gsang 'dus sgron gsal dang / dbu ma rtsa she gsungs/ lar 'bul nod stobs che bar byung yang sbyor drug la bka' dam pas kun la ma gnang ste/ chos tshong pa las nor tshong
pa dga' zhes gsungs shing / sbas pa'i rnal 'byor gyi tshul gyis tshong 'dra mdzad cing kong po'i bar zhabs kyis bcags/ yang rgya gar du byon nas phyi zhig na bod du phebs
te/ sgar chung sogs su bzhugs/ sgro ston la chos gnang ste sgro 'dogs bcad/ yu mos kyang chos 'brel thob/ bod du sbyor drug gi gdams ngag rdzogs par gnang ba gnyis kho na
ste/ de yang gcig ni bla ma grab sgom yin la/ gcig ni mang yul gyi btsun pa cig gis zhabs tog yun ring du byas pa la man ngag rdzogs

par gnang / des kyang gzhan la ma bstan par yer ngag rtse gcig tu bsgoms pas yan lag drug mthar phyin te lus ma spangs par 'od kyi gong bu cig tu gyur nas ye shes kyi sku grub
po// paN chen bod skad la shin tu byang pas/ don dam bsnyen pa'i 'gyur mdzad pa'ang shin tu bzang la/ mnga' ris su phyis byon dus 'grel chen la yang rang 'gyur mdzad
pas 'bro 'gyur las ches bzang zhes grag go/ slar kha cher byon te gnyis su med pa'i ye shes kyi sku brnyes so// lce bzang yul bas dus phyis gnyan lo la yang dus 'khor gsan
nas/ dol pa mgo nyi ma la gnang / des klubs dge 'dun grags/ des klubs jo sras steng lam pa/ des gnyal stod kyi glan bang so pa chos kyi dbang phyug la bshad pa sogs byung
ngo // yang klubs jo sras/ sho ston/ shes rab spyan ldan/ stag lung pa mangga la gu ru sogs byung ngo // 'bro lo tsA bas kyang dge bshes rgya gling pa/ des gzhal stod
kyi bya lo tsA ba zla ba 'od zer/ des dus 'khor la dga' ba/ des dus 'khor ba chos kyi shes rab la bshad pa sogs byung ngo // //2 lha rje sgom pa dkon mchog srung /paN chen
de'i gangs can gyi sras gcig pu lha rje sgom pa dkon mchog srung ni/ 'phan yul grab tu sku 'khrungs/

rten dge bsnyen sman dpyad la byang bas 'gro don che/ mngon pa/ sa sde/ gsang 'dus 'phags skor/ gshed skor/ bde dgyes sogs gsang sngags phal mo che mkhas par mkhyen/ bsnyen
sgrub phul du phyin pas grab sgom du grags shing / thun mong gi dngos grub la mnga' brnyes pa des/ paN chen zla mgon bod du 'byon thengs bar ba'i res la mjal bas shin tu
dad de/ yo byad thams cad bsdus pas gser srang drug byung ba phul/ dar yug cig ske la btags lus phul nas zhabs tog mtho bar mdzad/ mkhyen pa che zhing ci gsung bka' bzhin
bsgrubs pas dgyes te/ dbang rgyud 'grel man ngag ma lus pa dang / gzhan phan gyi bka' gtad rjes gnang dang bcas pa stsal/ paN chen rgya gar la 'byon pa'i phyags (phyag
)phyi thogs na'ang ma khrid par 'phan yul grab nyid du rtse gcig tu sgom du bcug pas thugs dam gyi lha mang po'i zhal gzigs/ ye shes kyi nang rtags mthar phyin/ mngon shes
lnga grub/ rlung gtsug tor du 'ching nus/ rgyud 'grel 'bro 'gyur gyi steng nas bshad pas 'bro yang bka' drin che zhes brgyud pa la 'dzud par mdzad la 'bro lugs zhes grags
so// bla ma des gzhan la gzhung bshad cher ma mdzad/ chos rnams sgro ston la gnang nas/ ngo mtshar ba'i ltas du ma dang bcas te mya ngan las 'das

so// phyi rten ring bsrel mang po 'byung ba zhig 'phan yul rag ma'i nang na deng yang yod ces grags so// //3 thugs sras sgro ston gnam rtsegs/de nyid kyi thugs sras sgro ston
ni/ 'khrungs sa 'phan yul sgro ris/ gdung sgro/ mtshan gnam la rtsegs/ rten dge bsnyen na bza' dkar po can/ dgung lo nyi shu rtsa drug pa la g.yu rnying phul gang rgyags
su bsnams nas leng shAkya brtson 'grus/ 'brog mi shAkya ye shes/ 'gos khug pa lha btsas te lo tsA ba gsum gyi slob ma dge bshes lo ro ba zhes pa'i drung du yol dbus sder
byon te dgung lo lnga bcu rtsa brgyad kyi bar du/ phar tshad mngon gsum/ bya spyod rnal gsum/ bde dgyes gsang gsum/ sgyu thod gdan gsum sogs la slob gnyer mdzad do// lo
ro ba'i zhal nas mchims bya ba'i sngags pa chen po zhig yod pa la/ 'di na ning tsa na rdo rje 'dzin pa dang 'dra/ nga ba lang dang 'dra/ da nga yang lo tsA ba gsum la thug
pas rdo rje 'dzin pa dang 'dra/ dus 'khor shes pa gcig byung na da dung nga ba lang dang 'dra bar 'dug gsung pas/ bla ma gnam rtsegs dus 'khor shes pa cig byung na snyam
du sems zhing / dge bshes de la thig le skor gsan pa'i skabs su/ rgya gar nas paNDi ta so ma nA tha zhes pa dus 'khor mkhyen pa cig 'byon 'dug ces gsan nas/ bla ma la

zhus pas/ khyod mjal 'dod che bar 'dug pas chos grol ma thag sngon la song / nga phyi la yong gi gsung pas byon te paN chen la gser srang bcu gnyis phul nas mjal te/ slad mar
zhing gzing ma can tsongs te rta nag bzang po cig phul/ kong po tshun phyags (phyag )phyir 'brengs zhabs tog yun ring du byas pas dbang dang sor bsam gnang ste nyams rtogs
khyad par can 'khrungs/ chos gzhan ma thob pa dang / paN chen dang bla ma sgom pa gnyis 'gol dus zhus gtugs mdzad cing gzhan byung ba dang 'phro gcod pa gzigs nas/ gdams
ngag thams cad bla ma sgom pa la gnang yod dgongs te sgom pa la gser phul nas zhus pas/ bka' rgya yod gsungs nas ma gnang / de nas pan chen rgya gar la gshegs pa'i shul
du/ 'phan yul yur ma'i mda'i rnor bzang su lo gsum/ yer par lo gsum/ bla ma sgom pa go bteg mdzad nas/ sems 'grel skor gsum man ngag phran dang bcas pa yongs su rdzogs
pa dang / gsang 'dus 'phags skor sogs bum pa gang byo'i tshul du zhus/ de rjes bla ma mya ngan 'das pa'i sku mdang mdzad/ rnor bzang nyid du thugs dam las mi g.yel bar
bzhugs pa na/ phyis paN chen bod du phebs dus slob ma rnams kyi lha rje sgom pas gdams

ngag thams cad sgrol byin nas khong rang gshegs so zhes zhus pas/ sgro ston gyi paN chen mjal du 'ongs pa'i dus su/ ngas chos gang 'dod sbyin no gsungs pa la/ gzhon dus su
ni gnad du ma bzhed nga rgas pas mi zhu byas pas/ khyod dkon mchog srungs kyi chos kyis ngoms 'dug ste/ de nga las ma byung na su las byung gsungs nas phyag byugs/ bla ma
chen po'i bka' drin lags zhus pas/ gang gang byin gsungs/ 'di dang 'di rnams gnang lags zhus pas/ de las nga la yang med thams cad rdzogs par byin 'dug de gzhan la ster
ri mna' skyol gsungs nas mgul la phreng ba bcug der bla mas ni rdzogs par ma gnang bla ma sgom pa la zhus pa lags mod/ zhus pas phreng ba phud de ngan pa 'di gsung nas dbu
la bye ma sbar gang rgyab/ re shig na da 'o na khyod kyis gzhan la ston la mgo lus tshang bar byin cig ces rjes su gnang ba yang thob/ sgro ston gyis rang gi yo byad yod
do cog phul bas paN chen mnyes te/ dbang rnams rdzogs par bskur/ rgyud 'grel gyi dka' gnas rnams dri gtugs mdzad cing gsan/ de ltar pan chen dang bla ma sgom pa las sems
'grel skor gsum/ gsung gdams ngag cha lag dang bcas pa ma lus par gsan nas/ chos phran

bag re gsung zhing slob ma thams cad la sor bsam gnang nas sgom pa kho na la btsud de/ gzhung bshad mi mdzad pa las/ dgung lo bdun cu rtsa gnyis bzhes pa na grub chen yu mo
la chos skor rdzogs par gnang ste/ dgung lo brgya bcu la chos kyi dbyings su snyoms par zhugs so// 'di'i phyi rten sgro ris gnas sgang na bzhugs pa zhig pa'i sa 'bur tsam
las ring bsrel du ma rnyed cing tsha tsha'i nang bzhugs gzungs kyi sham bur bla ma gnam la rtsegs kyi thugs dgongs rdzogs par gyur cig ces pa yod pa/ phyis kun spangs chos
grags dpal bzang pos mjal bas ring bsrel brgya phrag mang po rnyed/ khang bu brtsegs pa'i mchod rten bsos te bzhugs so// //4 grub chen yu mo mi bskyod rdo rje/bla ma
de'i thugs kyi sras gcig pu grub chen yu mo ni/ gangs ti se'i rtsar yab rngam khro bo zhes pa la/ sras shAkya rgyal mtshan/ rdor byang / tshul she/ grub chen ste bzhi 'khrungs
so// 'di nyid kyis rim gyis la stod lhor byon nas dgung lo bcu pa la lto 'cher gyi gnas su mkhan po stag lo tsA ba gzhon brtson las rab tu byung ste/ mtshan 'dogs pa'i
tshe gdung rus rngam du 'dug dad pa shin tu che ba cig 'dug pas/ rngam btsun dad pa rgyal po zhes par 'dogs so

zhes mtshan de ltar btags/ mkhan po la chos gsan zhing lo gnyis bzhugs/ de nas don mo rir se ston sgra gcan 'dzin dang / dge gnas su ba reg thos pa dga'i drung du/ mngon pa
dang phar phyin gsan/ mi rnams dbu ba yu mo'i mgo 'dra zhes gleng bas rang nyid kyis yu mo zhes mtshan bla dwags su btags so// rma dge mthong dang / snyegs la dbu tshad
dang / sog 'dul ba 'dzin pa la 'dul ba dang spyod phyogs gsan/ mdo rtsa la zhal ton mdzad/ kye rdor sogs sngags skor yang gsan/ der grogs cig gis dgun ci byed 'dri pa la
mtshams byas sngags kyi dpe 'dra 'di gsungs pas/ 'o na byon la ga tshad na rdo rje snying 'grel 'dug zer bas de 'dri'am zhes zer ma thag sngon gyi bag chags sad nas dad pas
spu zing du gyur te/ dpe de g.yar nas 'dri zhir gzigs pas shin tu dad de sus shes dris pas/ so ma nA thas shes zer ba la/ de sngon gyi mi zhig yin snyam nas/ dbus su khams
pa lde'u pa la spyod phyogs gsan cing bzhugs pa'i dus su/ paN chen zla mgon skar chur bzhugs zer ba gsan te/ rdo rje snying 'grel shes sam byas pas/ de los mkhyen der
ma zad/ spyir gsang sngags

tsam la mkhas/ khyad par du dpal dus kyi 'khor lo'i 'grel pa chen mo yang mkhyen zer/ zhus na gnang ngam dris pas/ spyir bka' dog ste da lta bal yul du gshegs pa'i zhabs tog
pa med pas 'gro nus na gnang 'ong zer/ sum pa rdo rje gzhon nus zhu sna byas nas/ pan chen dang / bla ma gnam brtsegs gnyis/ kyai rdo rtsa sngags dang / de bzhin gshegs
pa'i yi ge brgya pa la zhu tig mdzad pa'i skabs su mjal te chos 'brel zhus pas/ sngags gnyis po la bshad pa mdzad nas gsungs/ chang dkar yol gang gnang / paN chen gyis gser
thig po dang / gla rtsi'i rkyal pa mang po bstan nas/ 'di rnams khyod kyis bal yul thug khur nus shing mgo thon na/ sang res nga bod du 'ong dus chos sbyin no gsungs
pas/ sgom pa tshul grags la dpe cha bcol pa len du byon pas/ khyod gar 'gro zer ba la sngar gyi lo rgyus bsnyad pas/ paNDi ta la chos mi khugs/ sngar yang mang pos ma khugs
pa yin/ de bas paNDi ta'i chos ma lus pa mkhyen pa nged kyi bla ma rnor bzang na bzhugs byas pas/ blo 'gyur te ston pa rgyal pa 'od/ sgom pa dbang ba song / sgom pa tshul
khrims grags rnams kyis zhu sna byas/ sgro ston la zhu rten gser zho 'ga' zhig dang / dung

chos legs pa cig ka pa li cig phul pas/ khyod kyi 'di tsho la nye bcad sogs 'dul pa 'dzin pa de btsun pa zas za mi shes gos gon mi shes pa thams cad la zhal 'chol pha ltar
byed pa yin zer/ de'i thugs zin khyod yin par 'dug pas/ yon tan cig yod pa yin te 'ong gsung nas chos gnang bar zhal gyis bzhes/ bla ma dgung lo bdun cu rtsa gnyis pa la
zhal mjal te/ lo bzhi bar med du bsten nas 'grel pa skor gsum gyi gzhung man ngag cha lag dang bcas pa dang / mtshan brjod man ngag gi bshad pa dang / gsang 'dus sgron gsal
la sogs pa gsan pa'i dus su/ bla ma bag tsam bsnyung ba na/ gtsang ston 'di la chos ma phogs kyi bar du nga ma bshad ces mkha' 'gro ma la gsol ba btab nas gdams pa thams
cad rdzogs par gnang ngo // mthar yang dbang bzhi pa gnang / bdag po chen po'i dbang bskur mdzad nas 'dis rgyud kyi bka' gnad khrol ba yin/ skal ldan ma gtogs pa la ma
bshad gsung ste/ rdo rje lag tu gtad/ rgyud 'di khrid dang bdag po'i dbang ma thob pa la mi 'chad pa yin/ dpe tsam gyis mi khrol bas lan gsum yan chad thos nas tshig zin
cing don go bas bla ma la tshur bzlas shing gtan la dbab dgos pa yin gsung /

dgung lo lnga bcu pa la 'u yug tu byon nas nub ma'i mda' rgyal khab zhes par gzhi phab ste/ phur dben gnas kyang mdzad/ gag tshangs kyi phu'i brag tu'ang thugs dam yun ring
du mdzad pas grub pa thob ste/ dbang rgyud bshad man ngag mang du gsungs/ gsal sgron bzhi dang gces bsdus la sogs pa'i gdams pa'i bstan bcos kyang mang du mdzad nas dgung
lo brgyad bcu'i bar du bzhugs te/ bstan pa la bya ba rgya cher mdzad pa yin no//slob ma yang sras mchog dharme shwA ra/ wa brag dkar ba/ gnyal pa gro/ gnyos kyi khung ba/
grub thob dharma bo dhi/ mkhas pa tre bo mgon po/ se chos kyi mnga' bdag la sogs pa mang du byon te/ wa brag dkar ba dang / gnyal pa gro chen po gnyis kyis bka' gdams
la 'dag 'byar yun ring du byas pas/ rtogs pa'i khyad par ci yang ma byung ba las/ phyis bla ma yu mo'i drung du 'ongs nas gdams ngag bsgoms pa'i zhag dang po la rtags rnams
rdzogs te/ lam gyi mchog tu nges pa rnyed/ bsgoms pas mngon par shes pa rgya chen po dang ldan no// bla ma yu mos skya ka'i gzugs su bsgyur te/ wa brag dkar ba brag thog
cig na nyin mo'i rnal 'byor sgom pa'i sar byon nas/ khyi lud kyi phung bo la mchu bdar te skad phyung ba dang / des ngo shes te

bla ma rin po che bdag la de 'dra'i kyal ka mi mdzad par zhu zer nas phyag phul bas/ bla ma mnyes nas sgyu 'phrul sku'i bkod pa mtha' yas pa bstan to//wa brag dkar ba/khyad
par du wa brag dkar ba ni/ rdzogs rim gyi lha grub pas sprul bsgyur nus pa ste/ dpal chen rgwa los gnam rtse ldang gi phu'i ngang tshang brag phug nas bya rog gi gzugs kyis
phyin nas/ wa brag dkar ba'i nye logs na sha 'dug pa la 'then pa dang / des ngo shes nas/ rgwa chung ba khyod de 'dras ci bya tshur shog la sha zo zer te/ dpal chen po
dang phan tshun stag rnam par rtse ba'i sgyu ma'i bkod pa ci yang ston res byas so//gnyos kyi khud pa/gnyos kyi khud pa ni/ ra sgreng du lo bdun cu'i bar du bka' gdams
la sbyangs pas yon tan ma skyes pa las/ bu yug tu yu mo dang mjal man ngag bsgoms ma thag rlung dbu mar tshud zhi ba can grub cing 'dzin pa'i yon tan thob po// des ngor rje
ston pa/ des dol pa 'gar ston dbang phyug grub sogs la rim par brgyud pa byung ngo // tre bo rdo rje mgon po ni/ yu mo la gzhung gdams pa mtha' dag mnos shing / rwa chos
rab la yang gsan nas bshad pa'i gra yun ring du btsugs pas/ glan bang so ba chos dbang dang / ldum ra sgang pa gnyan rdo rje seng ge sogs

slob ma mang du thon/ gnyan la snye mdo thams cad mkhyen pas gsan to//5 sras dharme shwa ra/yu mo'i sku sras dharme shwa ra ni/ yab dgung lo lnga bcu rtsa lnga pa'i tshe 'u
yug rgyal khab tu 'khrungs/ skyes stobs kyis thugs rab shin tu che zhing / mtshan chos kyi dbang phyug tu btags/ chos 'di sngon gyi bag chags sad de/ yab la legs par gsan
nas/ dgung lo bcu gnyis pa la dbang mdor bstan gsungs/ bcu drug pa la mi chen mang po la sems 'grel gsum ka gsungs/ bcu bdun pa nas lo ra la rgyud 'grel dus chos su gnang
/ nyer lnga tshun la yab kyi yon tan bum pa gang byo'i tshul du mkhyen/ spyir yab kyi zhal slob dge bshes che dgu mtha' dag la gtugs nas/ spyod phyogs dbu tshad/ lam rim/
rgyud sde mang po dgung lo sum cu'i bar du gsan cing sbyangs/ dpyal kun dga' rdo rje/ sa chen/ rgya gling pa sogs mkhas pa mang po rtsod pas zil gyis gnan te mkhas pa'i
grags pas sa steng thams cad khyab/ gtsang g.yas ru shangs rtse gdong gi shar phyogs smon mkhar gyi grong chung dgon par phal cher bzhugs nas spyod phyogs dang / tshad
ma dang / 'phags skor sogs kyang gsung zhing gtso bor chos 'di'i sgo nas bstan pa'i sgron me 'bar bar mdzad do//khang gsar pa nam mkha' 'od/'di'i slob ma

khang gsar pa nam mkha' 'od ni/ 'gos dbang btsan la rigs tshogs gsan pas/ sde snod mtha' dag la mkhas pa/ sras mchog dharme shwa ra las sems 'grel skor gsum gyi gzhung gdams
ngag ma lus par gsan te/ rgyud 'grel chen mo'i bshad pa byang ba/ yan lag drug gi nyams rtogs khyad par can 'khrungs pa zhig go/ //6 ma cig sprul sku jo 'bum/bla ma dharme
shwa ra las sras lcam sring gnyis kyi dang po ma cig sprul sku jo 'bum ni/ byad gzugs mdzes pa/ DA ki'i mtshan dang ldan zhing gzhon dus spyod pa sna tshogs mdzad/ skyes
stobs che bas yab la chos rnams gsan cing mkhyen/ yab grongs dus yum gyis bskul bas mthu bsgrubs te dgra mang po brlag par byas/ tshe bdag gi zhal gzigs/ nus mthu'i pha
rol tu son/ de dus byang chub kyi lam sna cig ma zin na cis kyang mi phan zhes nges 'byung bcos min du 'khrungs te/ sngar yab las gsan pa'i rdo rje'i rnal 'byor rtse gcig
tu bsgoms pas de ma thag rlung dbu mar tshud de mngon shes lnga thob/ brag ri la yang thogs pa med par rgyu zhing / kham zas la mi ltos/ tshe de nyid la rang bzhin gyis
grub pa'i rnal 'byor ma rnams dang skal ba mnyam pa'i 'phags mar gyur te/

kho mo o rgyan du 'gro zhes sgra 'od dang / sa g.yo ba la sogs pa'i ltas dang bcas te mkha' spyod du gshegs/ lcam lakShmIM ka ra'i sprul par grags so// //7 grub thob se mo
che ba/gnyis pa sras grub thob se mo che ba ni/ ljags mi bde yang chung ngu'i dus nas klog ma bslabs par mkhyen/ yab la dbang rgyud bshad gdams ngag dang bcas pa thob cing
/ sprul sku jo 'bum las kyang 'grel chung padma can dang / sgrub thabs man ngag phran mang po thob/ slar yang mkhas pa nam mkha' 'od las rgyud 'grel gyi gzab bshad dang
/ yu mo'i bstan bcos 'ga' zhig dang / yab kyis mdzad pa'i ro bcud stong thun la sogs pa dang / 'bro lugs kyi gsung sgros 'od zer phreng ba dang / jo btsun khyung gis mdzad
pa'i dri med rgyan rnams gsan cing / de dag kyang lan re la thugs su chud la/ mi brjed pa'i gzungs thob/ rab tu byung ba'i mtshan nam mkha' rgyal mtshan zhes btags/ bla
ma gye ra ba dang rtse gdong ba sogs la chos drug phyag chen bde mchog sogs gsan/ rdo rje'i rnal 'byor la thugs dam snying por mdzad pas gang snang stong gzugs kho nar
shar la/ mngon par mkhyen pa thogs med du mnga'/ gzhan gyi sems shes pa'i mngon shes 'dzem med du gsungs

pas 'ga' zhig mos kyang phal cher skrag cing bag tsha bar gyur pas/ bla ma rtse gdong pas bka' rgya btab nas phyis snod ldan re re tsam las gnang du mi bzhed/ gtsang gi 'o
lung se mo cher bzhugs pas grub thob se mo che bar grags/ lcam jo 'bum mkha' spyod la gshegs pa'i dus mchod kyi skabs su/ zla ba phyed kyi bar du mi g.yo bar ting nge 'dzin
gyi sgo mang po la mnyam par bzhag ste/ de las bzhengs nas 'di skad gsungs pa/ bdag gis phag gi lo gsar la// 'od gsal chen por mnyam gzhag dus// sngon gyi skye ba dran
zhing gsal// dper na gnyid sad rmi lam bzhin// sngon 'das dus na 'jig rten khams// 'od zer kun nas 'gro zhes par// bskal pa chen po bzang ldan la// bcom ldan bde gshegs
rdzogs sangs rgyas// dri med sgron ma zhes pa byon/ rgyal sras zla ba dri med dang // nyi ma'i snying po zhes pa byung // bdag ni 'dzam gling sa yi bdag/ 'khor los bsgyur
ba stobs po che// gtsug gi nor bu zhes byar skyes// lha mdzes 'od mdzes nyi mdzes gsum// btsun mo'i mchog yin gzhan nyis brgya// dpal 'bar zla 'od snying rje sogs// sras
ni gzhon nu sum brgya yod// blo

gros snying po la sogs pa'i// blon po dam pa nyi khri yod// rgyal phran 'bangs bcas brgyad khri yod// pho brang 'tsho ba bzang po zhes// mchu zheng dpag tshad bzhi bcu pa//
de na rgyal srid 'dod yon la// kun nas spyod cing gnas pa na// sems dpa' gnyis po der byon nas// sangs rgyas 'khor bcas mchod pa dang // chos ni nyan par bskul gyur kyang
// bdag ni rgyal po'i dregs pa yis// sems dpa' gnyis kyi bka' bcag cing // brnyas te dus su ma nyan to// phyi zhig rgyal po 'gyod gyur nas// sems dpa' gnyis la mdongs gsol
te// sangs rgyas 'khor bcas rtag mchod cing // dam pa'i chos kyang nyan cing bsgoms// de nas bdag ni tshe 'phos te// byang chub sems dpa'i ngag bcag cing // brnyas pa'i
sdig pas lhung gyur te// phug ron skye ba brgya blangs shing // de nas bya rgod lus nyi shu// bye'u sum cu skya ka bcu// ne tso bzhi bcu khrung khrung gi// skye ba lnga
bcu lha yul du// shang shang te'u'i lus bcu gsum// de nas pu shud lus drug cu// chu bya lnga bcu rma bya bcu// sbrang bu nyi shu sbur bcu gsum// de nas mir skyes dmus long
la// tshe lo drug bcur sdug bsngal myong // de nas rigs ngan lkugs shing dbul// nad kyi lo ni lnga bcur gtses// slar

yang grog ma'i skye ba gsum// ra lnga khyi gsum rta lnga dang // mtha' mar lug ni dkar por skyes// rdzi bos 'ur rdo 'phangs bas shi// ro de rnal 'byor pa bzhis 'khyer// brag
phug dben par tshogs 'khor byas// de yis mir skyes bdag rang yin// ngan 'gro zad mod sdig lhag gis// mig mi gsal zhing lce mi bde// rna ba 'on pa 'di lags so// rdzogs sangs
rgyas la bsnyen bkur zhing // theg pa chen po'i chos thos pas// da lta dam pa'i rigs su skyes// bla ma grub thob mchog dang mjal// zab lam rnal 'byor yan lag drug/ nyams
su len 'di byung ba yin// khyad par ma gcig 'das mchod dus// phyag rgya chen po'i rang nyams la// ye shes mkha' 'gro rnam lnga byon// de rjes bde mchog dkyil 'khor mthong
// mi skyod snang ba mtha' yas dang // 'jam dpal sgrol ma spyan ras gzigs// phyag na rdo rje stobs po che// mi g.yo ba dang byams pa mgon// de rnams kyi ni sku mthong
gsal// de rjes dam pa'i sangs rgyas kyi// brgyud pa'i bla ma rnams byon te// phyag na yid bzhin nor bu bsnams// zhal nas gdams pa'i bdud rtsi stsal// khyod ni skye 'di'i
'og rol tu// rab tu dga' ba'i sa grub nas//

gtsang ma'i gnas su nyer 'gro zhing // sems can ther 'bum mang po yi// don yang 'grub par 'gyur ces gsung // zhes sogs mang du gsungs shing / da ni kho bo skye ba bcu drug
na sangs rgyas nas sems can thams cad sgrol bar byed de/ skye ba dang po mi gdung ba'i lha/ gnyis pa 'khor lo sgyur ba'i rgyal po gdugs kyi nor bu/ gsum pa rgyal po dbang
bskur chen po/ bzhi pa rgyal po don yod nor bu/ lnga ba rgyal po 'khor lo nor bu/ drug pa rgyal po rdo rje 'chang / bdun pa rma bya'i rgyal po gser du snang ba/ brgyad pa
nam mkha' lding gi rgyal po/ dgu pa rgyal po lag na padma/ bcu pa rgyal po dge ba bkod pa/ bcu gcig pa rgyal po lag na rin po che'i phyag rgya/ bu gnyis pa rgyal po pho
brang ral gri can/ bcu gsum pa rgyal po grags pa mtha' yas/ bcu bzhi pa lha'i bu dbang bsgyur rgyal po/ bco lnga pa 'khor lo sgyur ba'i rgyal po padma can/ bcu drug pa rgyal
po padma'i nor bu rnams su skyes nas sa bcu bgrod pas smon lam rdzogs shing / sems can thams cad smin par byas te sangs rgyas kyi zhing yongs su sbyang pa mthar thug
nas/ 'jig rten gyi khams padma can zhes bya ba bai DUrya las grub pa'i sa gzhi lag mthil ltar mnyam pa/ ngam grong

dang lung khung med pa/ gser gyi bye ma bdal ba/ der skyes pa'i sems can thams cad kyang dug gsum med cing longs spyod lhun gyis grub pa/ bud med dang nyan rang med pa theg
pa dman pa'i sgra yang mi grag pa/ der skyes pa'i byang chub sems dpa' thams cad kyang skye ba gcig gis thogs pa sha stag go/ der bdag de bzhin gshegs pa dgra bcom pa yang
dag par rdzogs pa'i sangs rgyas padma'i nor bu zhes bya bar 'tshang rgya ste/ 'khor byang chub sems dpa' 'ba' zhig la theg pa chen po'i chos ston to// ston pa de'i phyag
zhabs kyi sor mo re re las padma re re 'byung la de re re las kyang padma bye ba phrag ther 'bum 'byung zhing / de re re'i nang na sangs rgyas sprul pa'i sku bye ba phrag
ther 'bum byung nas sems can dpag tu med pa la theg pa chen po'i chos bstan te grol bar mdzad do// zhes rang gzhan gyi skye ba 'das ma 'ongs mang po lung bstan/ pho ba
lung phug tu bsnyung ba mi mnga' bar dbyu gu zla ba'i tshes brgyad la sku gdung ring bsrel gyi phung po can bzhag ste chos kyi skur thim mo//khro phu lo tsA ba byams pa
dpal/bla ma 'di la slob ma yang mchog tu gyur pa ni/ khro phu lo tsA ba/ dge bshes rma bya ba/ chos rje 'jam gsar ba/ bo dong rin rtse/ lho pa chos ldan dang lnga las/ bla
ma khro phu lo tsA ba byams pa dpal

ni/ sngar paN grub mang du bsten pas chos kyi mnga' bdag tu gyur nas/ chos 'di la lhag par mos pas/ se mo che ba smon mkhar gnas su gdan drangs te/ sbyor drug gi khrid phran
dang bcas pa gsan/ lo tsA ba'i sku tshe'i tshad dang khro phu'i dar rgud la sogs pa lung bstan pas mchog tu gus shing bsngags pa che bar mdzad do// //8 chos rje 'jam dbyangs
gsar ma/chos rje 'jam gsar ba ni yul nyad ro'i skyur bor/ yab slob dpon dpal chen zhes pa la sras gnyis 'khrungs pa'i chung shos yin/ mtshan jo sras blo bde zhes pa
mig 'khrul dang lugs kyi bstan bcos mtha' dag la mkhas shing / skyes stobs phul du byung bas byis pa'i dus nas/ gtsang nag pa'i 'grel pa la thun nyan byas te phar phyin
la slob gnyer byas/ yab dang mched 'das pa la brten nas 'khor ba las yid byung ste/ chu mig lung du sangs rgyas lam pa'i drung du rab tu byung / mtshan shes rab 'od zer du
btags/ chos dus su slob dpon bse dmar pa la phar phyin gsan cing / chos bar la mkhan po la bslab bya dang / bde mchog phag mo/ phyag chen gsan/ dka' thub la rgyun du gnas
pas lus sbyangs/ skabs der shig nad drag po byung ba la bzlog sgom mdzad cing sku lus sbyin par btang bas zug rngu la brten nas thugs

dam 'khrungs/ de nas yang mdze nad drag pos mnyel ba na slob dpon la phyag rdor mdo lugs zhus te/ mtshams dam par bcad nas tho rengs yud tsam re ma gtogs mnal ye ma log par
bzlas pa mdzad pas bskyed rim brtan par byung ste/ mthong ba tsam gyis gdon bgegs thams cad dngangs nas 'gro snyam pa byung / lo gcig dang zla ba drug na yi dam gyi zhal
gzigs te/ bsnyungs rtsa ba nas grol zhing / gzhan la 'dre gdon gnod pa na/ thugs gtad pa tsam gyis 'phral du 'gro ba byung / de nas phar phyin gyi tshig don gsung sgros
thams cad ma bsnyel bar bton pas slob dpon las kyang mkhas zhes grags/ zhang 'bri mtshams pa la mngon pa byang bar bslabs/ de nas gsang phur byon te/ gnyal zhig la dbu tshad
phar phyin rnams gsan/ chos bar la paNDi ta dA na shi la la bde mchog dang gshed dmar gyi dbang dang sngags chos mang du gsan/ paNDi tas kyang rje 'di la phar phyin gsan/
de nas sa skya pa rnams dang bgro gleng mdzad pas thams cad las rgyal yang thugs ma tshim ste/ lan cig gnyal zhig la rnam nges kyi chos thon pa'i rjes su khyed de ltar
bzhed pa lags sam zhus pas/ thugs rgyal bzhengs te/ 'di ma

skyong na gnyal zhig min gsungs nas dam bca' khas blangs/ rje 'dis 'di ma khegs na gtsang ston min zhus te/ phyogs chos dpe la 'gro mi 'gro la nyi ma gsum du mun sros sros
kyi bar du bgro gleng mdzad pas rje 'di rgyal/ gnyal zhig gis de'i nub mo ja bzang po zho nyi shu'i mang bskol byas/ dar yug cig btang ste/ 'di la nga 'jam dpal dang mnyam
pa yin snyam pa yod de/ nga bas kyang khyed shes rab che bar 'dug pas 'jam dpal rang du gda'o// gsungs pas 'jam dpal gsar mar mtshan grags te/ snyan pa'i ba dan gyis kun
tu khyab/ gnyal zhig bu dgu'i ya gyal du grags/ der tshad ma rdo rje phreng ba mdzad nas gtsang du byon pa dang / slob dpon bse dmar ba grongs 'dug pas thugs skyo ste/
yul zhing rnams phag tu btsongs nas slob dpon gyi dgongs rdzogs la btang / sa lam gyi rnam gzhag me tog phreng ba mdzad/ thar ba gling du byon nas dpyal chos bzang las lo
tsA bslabs/ de nas 'dol chung dang / rkyang 'dur du bzhugs nas grwa ba phyed dang nyi brgya la phar tshad kyi TI ka mdzad nas gsungs/ khro phu lo tsA ba dang / dpyal kun
dga' snying bo dang / snar thang pa gro chen po dang / zhang chos bla dang bya mo khung pa rnams la'ang dbang rgyud gdams ngag mang po dang sa sde

sogs gsan/ kha che paNDi ta shAkya shrI la dbang dang gdams pa mang po gsan zhing / lo tsA mdzad de/ u rgyan sgrol ma'i sgrub thabs sogs bsgyur/ ko brag pa la lam 'bras gsan
pas thugs snang 'gyur te/ sku mtshams dam po la bzhugs dus rdo rje lus kyi rtsa gnas mngon sum du gzigs/ 'jam dpal ngag gi dbang phyug mjal ba la/ bdag gi bla ma dang gdams
ngag sgom pa gang legs zhus pas/ se mo che ba la dus 'khor dang sbyor drug zhus nas lam myur du bgrod par 'gyur zhes lung bstan thob ste/ se mo che ba de g.yas ru grong
chung na sprul sku jo 'bum mkha' spyod du byon pa'i chos 'khor mdzad pa'i skabs su der 'byon par brtsams pa na/ gnod sbyin chen po bdun gyis gtsos pa'i snang srid kyi
lha 'dre mang pos me 'od dang 'jigs pa'i gzugs ston pa dang sgra drag po sgrog pa dang / rdo char 'bebs pa sogs cho 'phrul mang po bstan pas/ dngos grub ster ba'i yi dam
lha// gnod par sems pa'i 'dre gdon gnyis// mi bdag la ro mnyam khyad par med// lha 'dre gang dga' ma dgar shog/ gnyen po thos bsam sgom gsum dang // spang bya nyon mongs
rnam rtog rnams// mi bdag la ro mnyam khyad par med// nyams bzang ngan gang 'ga' ma dgar shog/ 'khor brgya

dang stong gis bskor ba dang // rang gcig pu gang bder nyal ba gnyis// mi bdag la ro mnyam khyad par med// 'khor mang nyung gang gis bskor ba dang // tshe ring nad med phun
tshogs dang // dus da lta nyid du 'chi ba gnyis// mi bdag la ro mnyam khyad par med// tshe ring thung gang gis bskor ba dang // ces sogs chos brgyad ro snyoms pa'i mgur
gsungs pas zhi/ gtsang gzhung la yar byon tsa na/ nam mkha' thams cad sangs rgyas byang sems kyis gang ba'i snang ba byung / se mo che pa dang mjal ma thag bla ma de nyid
phyag na rdo rje dngos su gzigs te snang ba 'gyur ba'i mos gus tshud 'bul nod rgya chen po mdzad de/ sbyor drug zhus pas sngon 'gro'i khrid tshar ba dang mchog dbang gong
ma bskur nas sor bsam gnang ste bsgoms pas/ sngar gyi chos kyi go ba tsho spun skogs bzhin du bud/ zhag gcig na bsam gtan gyi drod dang rtags rnams byung ste yid ches gsungs
thob nas/ slar yang rkyang 'dur du byon dbyar chos grol nas/ bo dong rin rtse sogs slob ma bcu dang lhan cig dus 'khor gsan du byon te/ zhag bcu gsum la dbang rdzogs
par thob nas/ zla ba bzhi'i bar du rgyud 'grel man ngag dang bcas pa ma lus par mnos/ de nas rkyang 'dur du/ thub pa'i dbang po 'khor dang bcas pa zhal gzigs pa la/ yan
lag bdun pa zhig phul/ sangs rgya ba'i rgyu lam

'bras bu thams cad bla ma sangs rgyas kyi drung du sgro 'dogs bcad zin pas chos ni ma zhus gsungs/ rdo rje theg pa mchog gi lam zhugs kyang // las dang ye shes phyag rgya rtsa
rlung dang // phra mo thig le la sogs bsgom pa yang // thun mong dngos grub 'grub kyis mchog min gsungs// paN chen rnams dang grub chen grangs med dang // bod yul gsang
sngags spyod pa 'bum gyis kyang // sangs rgyas rnams kyi rdo rje'i nye lam mchog/ rgyud kun la sbas bltas pas rnyed ma yin// bla med rgyud bstan rdo rje rtse bstan gyi//
rgyal po'i pho brang mtha' drug tshul bzhi'i sgo// legs bsdams rdo rje tshig gi sgo lcags bcug/ gsang 'dzin chen po rnams kyis lde mig sbas// rigs gsum mgon dang de rnams
rjes 'brangs pa'i// 'grel pa rdo rje'i sgo 'byed lde mig gis// dus 'khor rin chen bang mdzod sgro glegs phye// rgyud kun dgongs pa sbyor drug nyid yin par// skal ldan
bla ma rnams kyis rtogs par gyur// dngos grub kun 'byung rin chen sna tshogs dang // sbyor drug yid bzhin nor bu dngos su gnang // rtsod ldan shin tu myur bar sangs rgya
ba'i// zab lam 'di ni bla ma'i man ngag dang // rgyal sras 'phags pa rnams kyi rgyud 'grel las// bsod

nams shes rab stobs kyis kho bos rnyed// yid bzhin nor bu gos hrul gyis bstums nas// gter du sbas te 'dzam gling 'di nyid na// nga nyid nor che smras kyang su yid ches// gang
zhig la yang phan 'dogs nus par 'gyur// de bas bdag rang 'tshe med 'cho sla ba'i// gnas der sgrub pa'i rgyal mtshan rtser btags nas// rtse gcig mi rtog sems kyis gsol
btab na// rang gzhan dgos 'dod 'byung bar the tshom med// de phyir kho bo dben par bsdod la dka'// 'chi med bdud rtsi rnyed nas zas ngan spong // nor bu rin chen rnyed nas
gser yang 'dor// mchog thob dman pa 'dor ba ji ltar 'khrul// sngon chad gdams ngag brgya phrag du ma bslabs// 'on kyang da dung gzhan dag tshol bar 'dod// da ni sangs rgyas
thams cad byon lags kyang // myur du 'tshang rgya'i lam gzhan zhu bsam med// kho bo yon tan gyi khyad par 'ga' zhig ma rnyed kyi bar du mgo la me shor ba gsod pa la
brtson pa ltar 'bad nas bsgom pa'i ched du dben par mchis pa la mi mnyes pa ma dad na bzod par 'tshal zhes sogs spring yig bai DUrya'i phreng ba zhes pa dang / rnal 'byor
bdag gi dka' spyad tshig 'ga' bshad// sngon yang bstan 'dir mi lus lan 'ga' thob// kha che'i yul

du rgyal bu dpal ming can// za hor yul du bram ze dga' ba'i blo// ko sa la ru khyim bdag grags pa'i ming // sum cu gsum du nor bu dri ma med// de nas 'phos nas da lta 'dir
skyes so// longs spyod rgya chen mnga' ris phun tshogs kyang // mkhas pas sgyu ma brdzun du shes pa ltar// ma chags spangs nas dad pas rab tu byung // byis pa'i dus nas chos
spyod las la brtson// skye 'chis 'jigs pas mtshan ldan bla ma btsal// dam pa rnyed tshe rtse gcig gsol ba btab// byang chub 'dod min yid la gzhan ma bsam// dam pa'i chos
phyir lus srog thed la bor// 'bol ba'i stan spangs spen ma'i gdan la 'dug/ chos brgyad dpa' brjid bzang po'i gos spangs nas// phyags dar khrod pa dman pa'i gos la brten//
de tshe dad pas sdug bsngal lam du khyer// las ngan dbang gi lus la shig nad byung // snying rje bzlog sgom bdag lus sbyin par btang // chos nyid rtogs pas zug rngu
rang sar grol// byams pa'i dbang gis gnod byed pha mar shes// mdze nad 'byung bo'i gdon gyis btab pa'i tshe// so dang sen mo'i mdog shor smin ma byi// lo gcig zla drug 'dod
lha'i bsnyen pa bskyal// de tshe gdon grol rkyen

ngan dpal du shar// spros bral rnam dag gdod nas gnas pa'i don// khrid dang ngo sprod gdams ngag ma bstan par// lo brgyad byis pa'i dus nas gsal bar mthong // gnas lugs don
gyi sgro 'dogs legs par bcad// chu 'thung rde 'cha' bdud rtsi'i bcud len la// lo brgyad bar du dka' spyad sna tshogs byas// byang chub 'dod pas lus srog thed la bor// zab
mo'i gdams pas bde sdug lam du khyer// sa gzhi'i khri steng nam mkha'i bla res brgyan// byin pa'i stan gting lag ngar rngas su bcug/ 'dod yon kun spangs sprang bo'i cha
bzung ste// lang tsho'i gzi 'od dka' spyad drag pos bcom// pha yul nye drung bde skyid blos spangs te// byang chub bsgrub phyir bkres skom sna tshogs myong // sdug bsngal
bshad na dgra yang mchi ma 'chor// gzhon pa'i me tog rgas pa'i sad kyis bcom// srod kyi kha ton 'don dang gsol ba gdab// nyin phyed sde snod rgyud sde kun la bltas// phyi
dro phyag dang gtor ma la sogs byas// 'khor ba'i gnas 'dir kho bos

nom pa spyad// sngon 'gro skyabs 'gro sems bskyed maNDal phul// dngos gzhi sems dpa' gsum gyi nyams len byas// rjes la dmigs med zab dang rgya cher bsngos// tshe thung 'di
la stong log ma byas so// chos pa'i so nam yin pas thos bsam byas// chos kyi rtsa ba yin pas gnas lugs bsgoms// chos la 'bras bu dgos pas smon lam btab// sgo gsum tha mal
nam yang ma bzhag go/ thog mar 'chi bas 'jigs pas bla ma btsal// bar du 'chi phrod dgos pas nyams len byas// tha mar 'chi rgyu med pas nyal nas bsdad// mi rgan nga yi nyams
len rnam thar yin// bdag la bsgoms dang ma bsgoms khyad med cing // bde sdug skye 'chi'i 'du shes zad gyur kyang // gzhan rnams blo sna brtung phyir dben par 'gro/ bdag
la soms la sgrub pa mdzad par zhu// zhes sogs bslab bya zhal thems kyi yi ge rkyang 'dur dang 'bob chung gi ka ba la sbyar nas/ dpon slob gnyis nam la bzhud de/ rgya nag
ri bo rtse lngar thegs nas thugs dam la rtse gcig tu bzhugs/ slob ma rnams kyis phyogs kun tu tshol du phyin pas lo mang rab na rnyed de/ slob ma dbu chen dang dpon che
bas/ gdan 'dren rta ba mang po rgya nag la brdzangs te/ ri bo rtse lngar phyin/ khyed bod yul du mi 'byon na/ nged rnams

dus gcig la lceb pa'i mna' phul bas/ thugs rjes dgongs nas bod du byon/ lam rnams su'ang 'gro ba dpag tu med pa'i don mdzad/ slar rkyang 'dur du phebs pa na/ dbus gtsang khams
gsum gyi bu slob dpag tu med pa 'dus te/ klog pa ba rnams la dus 'khor gtso bor gyur pa'i gzhung bshad dang / spong ba pa rnams la sbyor drug gi gdams pa lo drug gi bar
du gnang ba'i mthar/ dus 'khor da res las mi bshad pas/ su nyan 'dod pa shog gsung pa'i skad phyogs kun la btang bas/ tshogs pa rgya mtsho lta bu 'dus pa la dbang rgyud
'grel man ngag dang bcas pa rgyas par gnang ste rdzogs ma thag da 'di nas bde ba can du skyes nas sangs rgyas kyi zhing sbyong zhing sems can smin par byed gsung zhing
/ sa ga zla ba'i tshes bcu bzhi'i tho rangs 'ja' 'od dang me tog gi char 'bab pa sogs cho 'phrul sna tshogs dang bcas pas mya ngan las 'da' ba'i tshul bstan te/ gdung la
'jam dpal dang / phyag rdor dang / dus 'khor gyi sku dang ring bsrel yungs 'bru lta bu mang du byon to// //9 kun mkhyen chos sku 'od zer/rje 'di'i sras kyi thu bo ni rje
btsun rgwa lo dang / kun mkhyen chos sku 'od zer gnyis yin la/ chos sku ba ni yul myang stod kyi gnas utpa la kha phye ba lta bu'i gser sdings su/ gdung sum pa/ yab grub

thob kyi rgyal po gser sdings pa gzhon nu 'od dang / yum 'gar btsun ma shes rab rgyan gyi sras su sku'i skye ba bzung / g.ya' ma ri'i gtsug lag khang gi 'dabs su yum gyi ming
po 'gar grags pa dbang phyug dang / sbrum ma skyong du bcug nas/ shing pho khyi lo'i stong 'bring nyi ma sgra gcan gyis bzung ba dang dus mtshungs par sku bltams/ yum
gyis mtshan bdag med rdo rjer btags/ yum gyi lad mo byas pas yi ge 'dri klog dang / chos spyod kyi kha ton rnams tshegs med par mkhyen/ de nas gser sdings su bla ma dge 'dun
la bsnyen bkur te/ bzod pa gsol nas gser sdings pa chen po'i drung du zhang po dang lhan cig chos nyan pa na/ shin tu gzhon pas rtse thabs 'ba' zhig gis dus 'da' pa gzigs
te/ bdag med rdo rje khyod kyi rtsed mgo dang / nga'i chos mgo 'dzugs pa dus mnyam du byed pas/ nga dang chos la ma gus pa zhig gam/ zhes bka' bskyon pas chos rna bas
nyan cing rtse thabs rkang lag gis byed pa la 'gal ba ci mchi/ chos gsungs pa rnams 'di dang 'di'o zhes lhag chad med par skyang bas/ kun gyis 'di ni sprul pa zhig go zhes
ya mtshan du sgrog cing sngon gyi gnas rjes su dran pa'i tshul brjod pas paN chen shAkya shrI'i sprul par kun gyis shes so// bla ma yang dgyes

te yab tu zhal gyis bzhes nas/ de phyin gyi bstan bcos rnams kyi sbyar byang du rnal 'byor gyi dbang phyug chen po zhes mdzad do// bcu gsum pa la gnas snying pa chos kyi rin
chen gyis mkhan po/ glang pa phang thang pa shAkya dar gyis slob dpon mdzad nas rab tu byung / mtshan yang chos kyi 'od zer du btags/ yab gser sdings pa chen po'i drung
du smon 'jug gi sdom pa dang / thog mar dpal 'khor lo sdom pa'i dkyil 'khor du dbang bskur ba thob/ gdams pa mang po zhig gsan pa'i skabs su/ rdo rje 'chang chen byin brlabs
kyis// byang chub sems la brtan pa thob// snang sems srid pa hrul bor song // 'gyu ba sems kyi de nyid mthong // thams cad rtsol med lhun grub rdzogs// zhes zhus pas/
'o de tsug 'ong ba yin/ ngas ji ltar ngo sprad pa bzhin du khyod la par btab pa bzhin rtsol med du 'byung ba 'di rang brod gsungs nas/ 'dus pa dang / dgyes rdor gyi dbang
/ rim lnga/ chos drug lam 'bras sogs gnang ba ni/ gnas pa rtsa yi de nyid shes// g.yo ba rlung la rang dbang thob// bkod pa byang chub sems kyis brgyan// lus ngag sems
ni bde gsal stong // rgyu lam 'bras bu'i bzhugs tshul shes// zhes zhus pas/ 'o cag pha bu la de tsam re ste re sar byung / ngas snying po'i lde

mig gtad zin gyis/ gzhon dus bshes gnyen phyogs med grangs med bsten la/ theg pa mtha' dag gi lung nod cig sde snod dang rgyud sde thams cad kyi sgo phye la/ 'dod dgu 'byung
ba'i nor bu rnams gdul bya'i sems can ris med pa la rang rang gi skal ba dang 'tsham par brims shig snying bo bsdus pa'i lde mig gis// sgo lcags btsan yang phyed de mchi//
thog mar nges shes skyes na yang // da dung rgyu mtshan phye nas soms// de ltar byas na thub bstan dang // sems can kun la phan pa byas// nga yis 'bad pa'ang don dang
bcas// de ring kho bo'i bsam pa rdzogs// zhes gsungs// dgung lo bco lnga pa nas lo bcu'i bar du gsan sbyong mdzad pas bum pa gang byo'i tshul du mkhyen/ de nas yab kyi zhal
nas/ chos rje 'jam gsar ba dang skye ba snga ma nas las 'brel yod pas de'i drung du song zhig ces brdzangs te/ 'jam gsar ba gru khang na bzhugs pa'i drung du byon nas/
gshed dmar gyii dbang gsan pa'i tshe bla ma gshin rje gshed du gzigs/ gzhan yang dbang byin brlabs/ phar tshad sogs gzhung gdams ngag mang du gsan/ chos rje'i zhal nas/
gzhan blo bum nang nam mkha' tsam// 'di blo phyi rol nam mkha' 'dra// de phyir

'di blo mtshungs med de// ma byung 'byung ba shin tu dkon// zhes tshogs su bsngags par mdzad do// grub thob se mo che ba la dus 'khor gsan du byon pas/ chos 'di la ngas dam
du byas pa yin zhing / gdams ngag dang rgyud rdzogs par zhu ba la bla ma lo mang du bsten dgos pa yin te/ de bas 'jam gsar brgyud mtho bar 'dug khong 'jam dpal dngos su
mthong bas ngas thams cad dus gcig la byin nas/ chos 'di'i bdag po khong la gtad pa yin pas/ khyod rang yang chos 'di 'dod na khong la zhus/ khyed gnyis skye ba mang po'i
dpon slob yin gsungs nas chos 'brel dang byin brlabs gnang / de nas gru khang du 'jam gsar ba la dus 'khor gyi dbang gsan pa'i tshe/ bla ma rdo rje shugs dngos su gzigs/
'di ltar gda' zhus pas/ rdo rje shugs dngos yin snyam pa'i dpa' yod pa yin/ 'o skol dpon slob la gegs kyis mi tshugs gsung / ye shes phab dus saM skr-i ta'i skad mang po
byung bas kha che paN chen gsang 'dus la mkhas pa'i bag chags sad par 'dug gsung / dkyil 'khor du zhugs pa'i tshe ye shes kyi dkyil 'khor mngon sum du gzigs/ dbang bzhi
pa'i skabs su nga bzhin du lus gnad 'chos la mi rtog par zhog gsungs pa tsam

gyis 'gyu ba phra rags chad de bde stong chen po'i ting nge 'dzin mngon du gyur/ phyis sgom khang du bsgoms pas nyams rtogs 'ur langs te/ chos rje'i gsung gis gsal ba rab kyi
mthar phyin gda'/ gzhan ma'i sgom chen gyi sgom sran la 'o skol gyi gdams ngag 'di yod na lung pa grub thob kyi dgang du yod de gsung / chos rje de thub pa dang 'jam dpal
sogs su gzigs pas/ ngas lha gang bsgoms pa ltar khyed kyis mthong bar 'dug pa gzhan la ma gleng gsung / phyis rgya nag nas phebs nas kyang rgyud 'grel man ngag dang bcas
pa mang du gsan/ dang po mjal ba nas sangs rgyas kyi 'du shes las tha mal du nam du'ang ma mthong gsung / mtshan gsan pa tsam la'ang spyan chab 'byin/ grang po lung du
'jam rgyal ba la bsnyung gnas kyi lung zhus pas spyan ras gzigs kyi phyag gis dbu la nyul ba'i snang ba byung / khro phur bzang rings la mngon pa dang / stag thog tu sa
skya paNDi ta la sgra tshad snyan ngag sdebs sbyor bde dgyes sogs chos mang po dang / pan chen bi bhU ti tsandra la phreng ba skor gsum/ bde mchog sbyor drug kha che sangghA
shrI la phreng ba'i dbang dang ka tsan gyi sgra mdo/ dpyal chos bzang la dpyal ba'i chos skor/ dpyal padmo can la sbyor drug

rnams gsan/ nyer lnga pa la sngar gyi mkhan slob dge 'dun dang bcas pa las bsnyen par rdzogs/ sre'u chung pa lce mdo sde seng ge la yo ga sogs chos skor mang po gsan/ so brgyad
pa la mang mkhar dril chen du/ sa skya paNDi ta la dgyes rdor gyi dbang sems bskyed rigs gter gsan/ khong hor yul du thegs pa'i skyel gdung gzhu kun dga' ra ba'i bar
du mdzad/ lha sar jo bo'i drung du mchod pa'i sprin gtibs te gsol ba btab pas jo bo'i sku las 'od zer 'phro ba byung / bdag gis tshogs bskyangs chos bshad dang // dben par
tshogs spangs sgom pa gnyis// tshe 'dir dge stobs gang che lags// sgom pa'i gnas mchog gang zhig legs// zhes zhus pas/ jo bo nyid ston pa dngos su gsal ba'i gsung snyan
pos/ khyod kyis dang por brtsams pa nas// brtson pas bsgrubs pas lus 'di yis// sangs rgyas mchog 'thob 'gyur ba la// brtson pa dor ba ma legs so// 'on kyang nga yi theg
chen chos// ston par 'dod na 'di rnams bsgrubs// lhag pa'i lha ni grub pa'i phyir// sbyin sreg lan brgya rtsa brgyad kyis// sku gzugs 'jam dpal rtsa rgyud bzhin// skye bo
mang po'i tshogs sar bzhengs// gsang sngags gzhung gdams ma lus pa// bshes

gnyen bzang la lung thob byos// rga nad dbul bas sdug bsngal ba'i// mi rnams kyi ni mgon skyabs kyis// de ltar khyod kyis bsgrubs gyur na// yon tan gegs kyi las sgrib sel//
rten 'brel 'grig nas tshe 'di la// yon tan rgya chen skye 'gyur te// 'jig rtan gsum gyi mgon po dang // 'gro ba'i yid bzhin nor bur 'gyur// brag gnas rdo rje'i rtse 'dras
rgyan// mtho ba'i dgon par skye bo rnams// byang chub sems mchog la bkod na// sdig spyod rgyal pos gnod mi 'gyur// blo ldan gong nas gong du 'gro// zhes lung bstan thob/
der chos rgyal rigs ldan sogs bka' rgyud kyi bla ma rnams kyang byon nas thugs dam dbu thog tu bzhag ste/ dus kyi 'khor lo'i chos skor gyis 'gro ba la phan thogs par lung
bstan/ de nas gser sdings su zhi ba'i sbyin bsreg brgya rtsa mdzad/ go dgu ba pa hor dmag bod du lhags dus sems can mang po'i srog bskyabs/ bzang sman grub gling gi dgon
pa btab/ 'gro mgon 'phags pa dang mchims chen po nas/ rdza chung ma la chu rde'u dka' thub zhub pa yan la bla ma grangs med pa bsten/ bod du 'gyur ro 'tshal gyi chos ji
snyed pa gsan zhing lan re gzigs pa tsam gyis

mkhyen pas kun mkhyen du grags la/ nyin mtshan gyi snang ba mtha' dag 'od gsal kho nar 'char bas/ 'gro mgon 'phags pas chos sku 'od zer du mtshan gsol/ 'dol chung chos 'khor
chen mo'i dus sde snod 'dzin pa rgya mtsho'i dbus su sna ba'i seng ger gyur cing snyan pas sa thams cad khyab/ rnam rgyal 'khor chen bde dgyes 'dus pa dus 'khor sogs thugs
dam gyi lha dpag tu med pa'i zhal gzigs/ phar phyin spyod 'jug gsungs tshe/ gang 'dir ston pa chos kyi char 'bebs kyis// gang dag nyan par 'dod pa 'dir shog cig/ ces
gsungs pa na/ sku'i sgo thams cad nas 'od zer sna tshogs 'gyed cing bsdud/ gzhan gyis bltas na gti mug gi bag zhad che ba cig 'dug na'ang kho bo la dge sbyor gyi bogs su
'gyur ba cig gda' gsungs nas mnal bar mdzad/ kho bo rmi lam rang rgyud pa// rmi ba yong ye ma dran zhing // bshad nyan sgom la sgrib pa lngas// sgrib pa nam yang 'byung ma
lags// zhes gsungs/ mnyam rjes kyi dbye ba med par mnyam gzhag 'ba' zhig gis dus gda'/ myang chu la ma bying bar zhabs chu la reg tsam mdzad de byon/ gser sdings su gtsug
lag khang brtsigs pa'i tshe sa skam po las chu rdol/ bsams na shes pa tsam las

'das pa'i mngon par mkhyen pa thogs med du mnga'/ rang nyid kyis gsan pa'i chos rnams slob ma'i tshogs la so sor gtad/ slob dpon 'od zer mgon gdan sar bskos te dben gnas bya
btang du thegs nas/ don dgu pa chu pho 'brug lo hor zla gsum pa'i nyer dgu la nam mkhar zla ba lta bu la tshom bu so gnyis 'od lngas bskor ba thal byung du gyen la 'gro
ba dang / lha'i spos dang rol mo'i sgra dang bcas te sku'i bkod pa bsdus so// sku gdung zhu bas thugs ljags rang byon te thugs dge sdings dang / ljags gser sdings kyi gdung
khang na bzhugs shing / gdung phal che ba bya btang gi phyi rten mchod rten na bzhugs/ kun spangs chen pos kyang dge sdings su nang rten ston pa'i gser sku dang / phyi
rten rnam rgyal mchod rten bzhengs so//10 kun spangs thugs rje brtson 'grus/bdag nyid chen po de'i sras kyi thu bo zhang kun spangs chen po ni/ yul g.yas ru byang gi ngab
phyar spang skang du/ yab 'bro rje dbang phyug yum gnyag mo lcam me'i sras su chu mo yos la sku 'khrungs/ dgung lo lnga pa la gnyag tshar sa skya paNDi ta sems bskyed
gsungs pa la ma'i pang nas gsan/ bdun pa la 'khyog dpon rdzong ba'i drung du dge bsnyen mnos/ dgu pa la 'khyog zhang gis mkhan po/ rdzong pas slob dpon mdzad nas rab tu byung
/ mtshan

thugs rje brtson 'grus su btags/ nyi shu ba la g.yas ru phyi 'brum dgon gsar du lha btsun bsod nams snying pos mkhan po/ mdog lhod pa shAkya byang chub kyis las slob/ bsod
blo bas gsang ston mdzad nas dad pa'i dge slong lnga bcu'i dbus su bsnyen par rdzogs/ kun mkhyen chos sku 'od zer/ 'gro mgon 'phags pa/ sangs rgyas 'bum/ shangs pa dkon brtsegs/
lha btsun dgon gsar pa/ rdo rje 'jam dbyangs pa/ rigs pa'i seng ge mdog lhod pa/ mkhan chen mchis pa/ mkhas pa gnyan ston la sogs pa bla ma dam pa rnams bsten/ mdo
mangs/ byams pa dang 'brel ba'i chos sde nyi shu/ mngon pa gong 'og tshad ma sde bdun/ rigs gter/ ka lA pa/ smra sgo mtshon cha/ 'dul ba mdo rtsa/ lung sde bzhi/ 'bum nyi
khri/ brgyad stong ba/ sdud pa/ de dag gi rgya 'grel/ spyod 'jug bslab btus rnams gsan zhing mkhas par sbyangs/ khro phu ba la/ bde chen ral gcig sogs khro phu ba'i chos
rnams gsan/ ma 'ongs pa na jo nang du yun ring du bzhugs na bstan pa la phan zhes lung bstan/ 'gro mgon phyag na gshegs pa'i chos 'khor gyi tshe lung rigs smra ba'i mchog
tu grags/ de'i dus na rtog ge la chu mig pa seng ge dpal mkhas

par grags pas/ khong gis dpal chos kyi grags pa la lan med kyi thal 'gyur bcu gsum yod ces gsan pas/ khong snar thang na bzhugs pa'i drung du byon nas/ khong gi grub mtha'
la zhag mang po'i bar du rtsod nas/ dpal chos kyi grags pa'i lan du ngas kyang khyed la lan med kyi thal 'gyur 'di rnams song ba yin no// zhes grangs 'dzin cing / phyag la
ri mo mdzad/ 'jam sgeg la sogs pa'i mkhas pa chen po rnams lung rigs kyis btul/ chu mig gi chos 'khor snga ma la phar 'dri ba dang / phyi ma la lan 'debs pa la 'gran zla
dang bral bar gyur to// don mo ri dang 'dar chos sdings su phar mngon dbu tshad kyi 'chad nyan dang 'khyog po che'i gdan sa mang du mdzad/ de'i tshe rkyang 'dur du chos
bar la byon nas kun mkhyen chos sku 'od zer ba la/ sbyor drug rigs mi 'dra ba mang po gsan dus/ rnam pa thams cad pa'i sku rags pa bsam gyis mi khyab pa dang / phra ba chen
mo'i steng na bzhugs pa'i dzambu'i gling du mi shong snyam pa dang / nang gi dbang po drug ting nge 'dzin gyi yul drug la 'byams nas 'gro ba byung / de nas dus 'khor
rgyud 'grel/ gsang 'dus 'phags skor/ bde mchog rtsa sdom/ kyai rdor sa lugs/ rngog lugs/

gdan bzhi/ mA yA/ yo ga bya spyod kyi dbang rjes gnang rgyud 'grel gzhung bshad man ngag dang / lam 'bras/ rim lnga/ nA ro ni gu grub snying sogs chos rnams bum pa gang byor
gsan/ gsang mtshan mi bskyod rdo rjer btags/ de nas rkyang 'dur du 'jam gsar ba'i gdan sar bzhugs nas chos rje'i chos dung btang ste 'chad rtsod rtsom gsum gyis bstan pa
rgyas par mdzad/ dol po ba ye shes mgon po la srog rtsol gsan te/ rkyang 'dur du 'dag 'byar mdzad nas sbyor drug bsgoms pas nyams snang 'ur langs shing mngon shes lnga
grub/ gegs kyi rnam pa mang du byung ste/ bde ba can du gdan 'dren pa yin zer nas bsu ba'i bkod pa bsam gyis mi khyab pa byung / de'i dus su bud med cig gis lde mig cig khyer
byung nas/ sgo zhig la sgo lcags rgyab 'dug pa de la bkal song / de sgo phye cig pa'i brdar dgongs nas sgo phye ste/ de nas lus sbyongs kyi man ngag byung ba bzhin mdzad
pas/ rlung lnga stobs su gyur te/ res phyag ya re la mi bdun bdun gyis gzung ba phyogs gcig tu 'phangs kyang gnod pa mi 'byung / res mi mang bos dgul bskyol mi nus/
res bsil bas mi rnams 'dar zhing 'khyag res tsha gdung gis lung ba 'gengs pa byung zhing / de thams cad kun mkhyen chos

sku 'od zer gyis dge sdings nas gzigs te byon pa na/ rje 'dis kyang mkhyen nas slob ma rnams la bla ma mjal bar 'dug gis gsol ba thob gsung / sang bla ma byon te da res khyed
sku gshegs na sku bzhi la 'byor bar 'dug ste gdul bya mang po'i don du bzhugs dgos so gsung nas srog gegs de bsal bas/ bde ba can du bsu ba de rnams da res gdan mi 'grongs
par 'dug zer nas gyes pa'i snang ba byung / dus 'khor ba shar pa ye shes rin chen pa dang rnal 'byor seng 'bum sogs bod na sbyor drug mi 'dra ba yod zer tshad la yang
gsan pa mdzad/ mang mkhar gnas gsar du bla ma 'jam dpal ba la/ mdo sgyu sems gsum gsan pas/ mnal lam du mkhar bdun rim skas bdun btsugs pa la 'dzegs pas rtse mor phyin
te/ ting nge 'dzin gyi snang ba rgya chen gzigs/ nyid phug pa sangs rgyas 'bum la rdzogs chen gsan/ de nas 'chad nyan gyi spros pa bcad de kha rag tu byon nas dbyar bzhugs
mdzad/ de nas ri khrod rnams su sbyor drug dang dmar khrid bskyangs pas kun spangs pa chen por grags/ se mkhar chung gi gtsug lag khang bsos shing 'brog mi'i sku 'bum la
gser gsol bas/ mi ma yin rnams kyis se mkhar chung ba de da

'dir byung zhes sgrog pa gsan/ der jo mo nags rgyal ma byung ste/ khyed la gnas legs pa cig 'bul zhes zhu ba la lo gsum na 'byon par zhal gyis bzhes/ sbyor drug rdzogs par
ston pa bka' gnyan par byung bas lha sar byon nas/ jo bo rnam gnyis khyad par du bcu gcig zhal gyi drung du nyin mtshan du gsol ba drag tu btab pas/ khrid yig bri ba dang
/ khrid rdzogs par bstan pas 'gro phan rgya chen po 'byung ba'i gnang ba thob/ de nas lhun po rtse sogs g.yas ru ri khrod du sgrub pa mdzad/ de nas jo mo nang du phebs ma
thag gdul bya 'ur te/ gtso bor dus 'khor rgyud 'grel gyi dus chos gsung zhing slob ma brgya stong mang po la sbyor drug gi khrid tshan lnga drug dus mnyam du gnang / khyad
par du mkha' spyod bde ldan du byon pa'i tshe/ chos rgyal rigs ldan sogs bka' rgyud kyi bla ma rnams byon nas byin brlabs dang lung bstan mdzad/ se mkhar chung du thog
ma dang / seng ge rdzong du bar dang / gnas der mtha' mar dge ba'i mtshan ma thob nas dus kyi 'khor lo'i rgyud kyi snying po rtsa 'grel dang / thog mtha' bar dge'i khrid
yig mdzad/ dge ba'i bshes gnyen dpag tu med pa 'dus pa la dus kyi 'khor lo gtso bor gyur ba'i gsang sngags gsar rnying gi dbang bskur/ rgyud 'grel gyi bshad

pa/ man ngag gi khrid rim rnams rgya cher stsal/ sa skya dpon slob sogs skye bo'i tshogs mang po la'ang so so'i skal ba dang 'tsham par chos kyis tshim par mdzad pas jo nang
ba chen po zhes phyogs kun tu grags par gyur/ chu pho byi ba lo la mar me 'chi khar gsal bya ba yin gsung sku khams bzang ba'i ngang nas slob ma rnams la chos rnams rdzogs
par gtad/ de nas dgun smad sku tshe'i 'du byed btang yang byang sems rgyal ba ye shes pa gdan sa la bsko ba'i ched du/ srog rtsol la brten nas 'tsho ba'i 'du byed byin
gyis brlabs te/ zla ba phyed tsam na byang sems pa la mgur cham byung yod pa la phan na myur du shog gsungs pas byon pa na/ nga da lo me tog khra chil ba'i dus la 'chi
rtsis yin pa la mdang zhag glo bur du rtsa bsdus pa cig byung / nged 'chi dus khyed dang 'phrad dgos pa la ma bslebs pas/ nga dus kyi 'khor lo'i rnal 'byor ba yin/ khyed
kyis brtungs na ngas bsrings pa chog snyam du rlung sbyor 'ga' byas pas rtsa sor chud de 'chi ba blus bdog gsung / sku khams bzang zhing phyag rtsa bden gshegs pa'i rtags
ci lags zhus pas/ rlung sems la dbang thob pa 'gro ba la rtags ci dgos/ do zhag ngas bar dor phyin

nas 'jig rten gyi khams mang po'i bar do'i sems can tshad med pa bsgral/ sangs rgyas kyi zhing mang po bltas shing / bde ba can dang / dga' ldan dang / shambha lar yang phyin/
bde ba can na rin po che'i padmo kha bye ba sogs skye sgo mang po gda' yang / mtshan nyid kyi dus nas byams pa'i drung du sgro 'dogs gcad snyam nas 'dug pa drag pos rten
'brel bsgrigs shing / khro phu ba dang dpon slob thams cad rten 'brel 'grig pa cig byung bas/ nga 'di nas bar do rigs mthun du byas nas sems can dpag tu med pa bsgral/
de nas dga' ldan du 'gro gsung nas byang sems pa gdan sar bskos/ byang sems sku khams 'khrugs pa na/ nga 'gro ba'i tshes yin te/ nga song na de'i rkyen gyis khyed kyang
'grongs par 'dug pas/ khams sos kyi bar du ngas bsdad do// gsung nas zhag nyi shu lhag tu nyin re bzhin chos zab mo'i 'bel gtam mdzad/ don gcig pa chu glang dpyid 'bring
nyi shu lnga'i tho rangs byang sems pa la rdo rje slob dpon du dbang bsgyur ba'i cho gas rdo rje dril bu gnang nas/ khyed kyi khams ni sor chud 'dug da nga 'gro ba yin/
ro 'di shi ma thag bsregs kyang chog nga ro'i nang du 'od gsal bsgoms zhing bsdod bya ba'i lugs min/ kun spangs kyi bya ba mthar phyin/

dga' spro dang bcas pas gsol ba thob gsung ste mya ngan las 'das so//de nas zhag bdun na sku gdung zhu bas dus 'khor la sogs pa'i rten mang po dang / ring bsrel yungs 'bru
lta bu'i phung bor gyur/ dge 'dun khri phrag gcig 'dus te sgrub pa byas/ skyid phug tu sku 'bum dang / dga' ldan du sku 'bum che ba dang sku gdung rin po che bzhengs so//la
stod pa dbang phyug rgyal mtshan/rje 'di la slob ma'i tshogs rgya mtsho lta bu las yongs su grags pa ni/ khro phu rin po che bsod nams seng ge 'jam dbyangs bzhi thog pa/
kun spangs grags rgyal ba/ 'jam dbyangs 'khon ston thugs rje rin chen sogs sa skya ba'i chen po rnams dang / byang sems rgyal ba ye shes/ la stod pa dbang rgyal/ mun me
brag kha ba/ sron pa kun rgyal rnams la kun spangs bu bzhir grags pa dang / shes rab 'bum/ kun mkhyen 'phags 'od/ mkhas btsun yon tan rgya mtsho/ bu chen rin chen dpal
bzang rnams las/la stod pa dbang phyug rgyal mtshan ni/ bsgoms pas 'dzin pa'i yan lag man chad grub/ bar dge dang mthar dge la bla ma'i zhal shes kho na las 'byung ba'i khrid
yig khyad par can mdzad/ mang po'i bogs 'don pa dang gegs sel ba la shin tu mkhas/

de'i man ngag gi yig 'jog kyang mang du mdzad/ grub thob kyi slob ma yang mang du byung ba las/ mkhan chen rin tshul ba/ chos kyi rgyal mtshan/ 'khrul zhig pa/ bdag gi bla
ma dus 'khor zhabs pa ste la stod lugs kyi brgyud pa'o//mun me brag kha ba grags pa seng gemun me brag kha ba grags pa seng ge ni/ g.yas ru byang gi rgyal sde thang mkhar
du brgya dpon 'od ldan gyi sras su/ shing mo los la 'khrungs/ gdung rus glan/ khro phu rin po che las rab tu byung / mkhan po de nyid dang / las slob dbu ma ba sher 'bum/
gsang ston bu ston seng ge 'od kyis mdzad de bsnyen par rdzogs/ sa skyar phya ru ba seng ge dpal las sde snod mang du gsan cing sbyangs/ kun spangs chen po dang / byang
sems rgyal ye la sbyor drug gi khrid dbang dang bcas pa gsan/ rgyud gsung bar zhus pas rong du song gsung ba bzhin byon te/ rgwa lo'i sras skye med grub pa la rgyud 'grel
cha lag dang bcas pa gsan nas/ g.ya' lung gi ri khrod du sgrub pa gtso bor mdzad/ 'di la rgyud 'grel gyi bshad pa dang / khrid kyis slob ma mang po rjes su bzung / phyis
lo spe ba dkon bzang gis sbyin bdag byas nas/ mun me brag khar phebs te/ brag rtse na spe'u cig yod pa'i sgo brtsigs nas/ dkyus gcig la dus 'khor gyi bsnyen pa dang /

sbyin bsreg 'bum phrag bcu mdzad pas me lce rin po che'i rnam par 'bar ba sogs mtshan ma khyad par can byung / zhag re la lus sbyongs lan drug re mdzad/ sbyor drug dmar khrid/
gcod/ gzer lnga rnams la khrid chen bzhir ming btags nas gtso bor skyong / dbyar mtshams dus rgyun gcod la bzhugs/ mngon par shes pa mnga' bas sa skya ba'i bde dog thams
cad lung bstan pa bzhin babs/ phyag tu yo byad byung tshad jo mo nang / rong / khro phu rnams su 'bul/ khrid yig ngo sprod dang bcas pa mdzad/ gya dgu pa chu mo lug gi
lo la gshegs te gdung sbyangs pas ring bsrel gyi phung bor gyur to// des bang mo zhu ba gzhon nu dpal la khrid skor mtha' dag gnang zhing / de gnyi ga dpal ldan bla ma
dam pas dbang dang khrid gsan no// //sron pa kun rgyal ba/sron pa kun rgyal ba ni hor rgyal bo'i bu gur che yin pa/ chos rgyal 'phags pas dbang yon la 'di phul gsungs nas
bzhes/ rab tu phyung nas phyag phyir khrid de sde snod kyi slob gnyer la bcug chos dang gdams pa mang du gnang / 'phags pa zhi bar gshegs pa dang / kun spangs chen po'i
zhabs la gtugs zab lam zhus te bsgoms pas ting nge 'dzin phul du byung ba 'khrungs/ ra sa rin

chen gling du sha wa ra la bsam gtan gyi khrid dang / stong gzugs kyi spyan ras gzigs la gegs sel gsan pas man ngag la mnga' brnyes/ rlung sems la dbang thob/ sbyor drug kyang
sron lugs zhes gzhan dang cung zad mi 'dra bas gzhan don mdzad de mkha' spyod du gshegs so//sron pa chos dpal bzang po/de'i slob ma sron pa chos dpal bzang po ni/ sha
ba snyan dkar seng ge rdzong du bsgoms pas sor bsams 'byongs/ srog rtsol btsan thabs ma gtso bor bton pas srog thur 'dres rtsa dral te/ 'dzin pa'i yan lag grub nas/ khrid
'dri'i sgo nas gzhan phan rgya che ba mdzad/ ri bo rtse lngar mkha' spyod du gshegs so//mkhan chen bsod grags pa/de la mkhan chen bsod grags pas gsan te/ de ni snye mo
phu gsum du chu mo bya la 'khrungs/ bcu dgu pa la mkhan po dkon mchog skyabs las rab tu byung / nyi shu pa la mkhan po bde ba dpal bzang po/ las slob dka' bzhi ba grags pa
gzhon nu/ gsang ston gzhon nu dar gyis mdzad de bsnyen par rdzogs/ mkhan slob las phar mngon 'dul ba spyod 'jug sogs mang du gsan/ khyad par du rong ba shes seng la dus
'khor gyi dbang / sron pa chos dpal bzang po la sbyor drug gi khrid/ mkhan chen rgyal mtshan dpal la sems 'grel gsum dbang mdor bstan sbyor drug phran dang bcas pa

gsan/ mkhan chen dka' bzhi ba las thugs bskyed cing blo sbyong gsan pas phyis mtshan nas brjod pa'i tshe spyan chab 'byin/ nga'i sems bzang bo khong gi bka' drin yin gsung
/ kun gyis kyang byang chub sems dpa' zhes gsol/ zhe gsum pa la chos lung tshogs pa'i mkhan po mdzad de bslab pa gsum gyi bstan pa rgyas par spel/ bla ma grags pa dpal la
bsnyen sgrub/ kun mkhyen chen po la dus 'khor gyi dbang rgyud bshad man ngag dang bcas pa gsan/ khang ba'i ka ba 'gyel yang thog mi lhung ba dang zhal chab btab pa tsam
gyis lkugs bye ba sogs byin brlabs kyi rnam 'phrul mang po bstan/ bdun bcu pa la mkhan po bsod bzang ba gdan sar bskos te chos lung nyid du thugs dam la rtse gcig tu bzhugs
pas spyan ras gzigs dang sgrol ma zhal gzigs/ lha klu gnod sbyin gyi khrom chen po la sems bskyed gnang / gya gcig pa chu mo sbrul la me tog gi char dang bcas te bde bar
gshegs so// de gnyi ga la dpal ldan bla ma dam pas gsan to// //kun mkhyen 'phags 'od/kun mkhyen 'phags 'od ni myang stod thu gu dang nye ba'i la ber/ yab rje bo rdo rje/
yum rje mo rgyal mtshan 'bum la sras brgyad yod pa'i tha chung sa pho 'brug la 'khrungs/ byis pa'i [81b"/>dus su nam mkha' la sangs rgyas byang sems mang po gzigs rlung
dbu mar chud par 'dug gsung / bco lnga ba la yab dang mched thams cad 'das nas/ kun mkhyen chos sku 'od zer las rab tu byung / mtshan 'phags pa 'od du btags/ brtag gnyis
dang phar phyin la sbyangs shing / yi ge lha bris kyang mkhas par mkhyen/ nyi shu pa nas nyer lnga'i bar la chos sku ba las dus 'khor 'bro lugs kyi dbang rgyud bshad khrid
dang bcas pa/ gsang 'dus/ bde dgyes/ sgyu thod gdan bzhi/ mnyam sbyor/ yo ga la sogs pa zab chos rab 'byams gsan/ chos kyi gtad sar dgongs nas zhib tu gnang / nyer lnga'i
mjug la snar thang du mkhan po sgro ston smon tshul/ las slob rin bzang / gsang ston sangs rgyas rgyal po rnams las bsnyen par rdzogs shing 'dul ba gsan/ mu ge byung
dus lce chung gi bdud rtsi'i bcud len kho nas sku 'tsho/ mdzo pho lhas pa/ grang po lung pa dkon gzhon/ thugs she/ lce blo ldan seng ge rnams las chos mang du gsan/ dben
gnas bya btang du sku mtshams la bzhugs pa'i tshe/ kun spangs chen pos 'dir rgyud 'grel cig dang dus 'khor gyi thang ka zhig 'bri ba la shog gsung pas jo mo nang du byon
pa dang / rgyud kyi snying po gsung dbu tshugs

'dug pas sngon la 'di nyon cig gsung / thugs la btags pa yin snyam te nyan pa dang de'i 'phro cung ma tshar ba la khyed yi ge 'dri ba kho na la bos pa min da res khrid 'di
la zhugs shig gsung pas khrid la zhugs/ bka'i 'phro la rgyun 'thung nas lo gsum la khrid rdzogs par mdzad/ khyed rang 'dod cing mi bde ba byung na zhu ba su byung gi zla
la shog gsung nas snga phyir khrid tshar ba lan bdun zhus/ phyag len thams cad legs par sbyangs/ gsung sgros rnams zin bris su mdzad/ 'khrul 'khor dgos pa rnams dpe chung
du bris te legs par gtan la phab nas bla ma nyid la bzhugs pa'i sbyor drug gi skor drug gi skor thams cad ma lus par gsan/ de'i dus su da dung bdag dus 'khor 'di la slob
gnyer cig byed/ sgra tshad la mkhas par grags che bas der 'gro bar zhu zhus pas/ de kun shes rab che yang shes rab kyi rtsal gyis bshad pa yin brgyud pa'i man ngag dang
mi ldan/ rwa 'bro gnyi ga'i man ngag gi gtugs sa yin pas rong du rgyug cig gsung pas bla ma shes rab seng ge'i drung du byon te/ dbang zhus nas rgyud 'grel la sbyangs pa
mdzad/ dka' gnas la bshad pa gzab pa byung tsa na 'phral du glegs shing la yi ger bris/ de'i 'phro rnams

chos thon pa'i rjes su zhus/ de nas yi ger btab nas chos thog phyi ma la de rnams mthun mi mthun pa bltas shing mthun pa bris/ dpe chung dgos pa thams cad zhib par bkod/ phyag
len dka' ba 'gag thams cad dang / tha na rdor dril 'jog lugs dang phreng ba khyer lugs tshun chad la dri gtug zhib par mdzad nas/ bla ma'i gsung gis khyod 'phags rgod
yag ma bya ba rtsa ba ldum bu bzhin ma bcad par ye mi nyan pa'i mi yin gyis/ dris shig gsungs nas lan legs par btab/ chos rdo rus thug pa zhig bslab na dri ba de lta bu
dgos pa yin/ gzhan nga rang las mkhas pa ka nga'i rtsar yong gi 'dug dri ba de lta bu byed pa rang ma byung gsungs nas mnyes tshor chen po yang mdzad/ sham 'bar/ khro dgon/
shar dgon/ gnam rtse ldang / gnas mo che la sogs gang du bzhugs par phyag phyir 'brangs nas rgyud 'grel man ngag dang bcas pa'i don la zhu gtug mdzad/ khrid zhus pas nyams
rtogs la bogs thon/ gzhan yang dbang mdor bstan/ sgrom lde/ man lungs pa'i sbyor drug sogs gsan/ kun spangs pa gshegs rjes jo mo nang du byon pas/ byang sems rgyal yes
kyis dbon po rnams sprad nas dus 'khor gyi slob gnyer khrid du bcug der dus 'khor la mkhas pa'i dge bshes mang du

thon/ byang sems pa la'ang dus 'khor gyi dbang rgyud snying / mtshan brjod 'grel pa sogs mang du gsan/ gzhan yang grags chen pa/ grags dpal ba/ bsod mgon pa/ snur chos 'phags
rgyal mtshan rnams la'ang chos mang du gsan/ stod phyogs kyi dge bshes rnams la nyin rang bshad pa dang / mtshan rangs dbang mdzad kyang / 'jig rten blos btang nas sgrub
pa mthar 'don pa dang / po ti rkang btsugs nas slob gnyer rdo rus thug pa byed pa mang po ma byung bas thugs phyung ste/ myang stod skyil mkhar lte gud kyi phur spe'u
chung gcig pa zhig tu sku mtshams dam po la bzhugs so// de'i tshe de la bu ston thams cad mkhyen pas gsan te de'i rnam par thar pa ni rwa ba'i skabs su brjod par 'gyur ro//
//bla chen rin chen dpal bzang /bla chen rin chen dpal bzang po ni/ g.ya' lung dpe lngar byi ba la 'khrungs/ gdung phyar/ gzhon nu la chos rgyal 'phags pa la thugs bskyed
gsan/ spyi bo lhas pa'i mkhan po shes rab rgyal mtshan las rab tu byung / mkhan po de nyid dang / las slob bsod nams 'bum/ gsang ston thub pas mdzad de bsnyen par rdzogs/
brag ram du dbus pa shes rab 'bum la phar tshad dbu ma rigs gter rnams

gsan/ spyi bo lhas su 'chad nyan mdzad/ jo mo nang du kun spangs chen po la sbyor drug gsan te sang dngos gzhi la 'jug pa'i nub mo gnas po dang gsung gleng mdzad cing / phar
phyin dang sbyor drug sa mtshams dang sgom tshul 'dra bar 'dug gsungs pas/ sang chos la byon dus khyed gnyis phar phyin dang sbyor drug mtshams sbyor ba las bsgoms na rang
khe che ba yin te gsung du byung / bsgoms pas rtags rnams rdzogs par 'khrungs/ de nas sgro smon can gyi gdan sar bzhugs/ lhag pa'i tshul khrims gtsang / byang chub kyi
thugs 'byongs/ yi dam gyi bskyed rim brtan/ bla ma don yod rgyal mtshan dpal bzang po sogs mi chen po mang po'i bla ma mdzad/ phag lo hor zla bzhi pa'i nyer gnyis la gshegs
so// de la dpal ldan bla ma dam pas gsan to// //11 byang sems rgyal ba ye shes/kun spangs chen po'i thugs sras kyi mchog byang sems rgyal ba ye shes ni/ yul khams kyi
rta'i rngo mdor/ yab yon tan shes rab/ yum bzang mo zhes pa'i sras su me mo sbrul la 'khrungs/ chung ngu'i dus su chos rje karma pa shis pha de mi 'dod bzhin du blangs
nas/ blo gros seng ge dang / mdog shAkyang byang chub las rab tu byung / karma pa shi la karma pa'i chos skor mtha' dag gsan/ de

nas dbus su phebs nas mtshur phur karma pa'i gsol ka pa yang mdzad/ karma pa'i ri khrod 'grim zhing rtse gcig tu bsgoms shig don gnyis 'grub po zhes lung bstan/ de nas gsang
phur 'od zer mgon po dang / zul phu ba bsod nams rin chen las bsnyen par rdzogs shing / mdo rtsa/ phar phyin/ spyod 'jug rnams gsan/ g.ya' lung pa las byams pa'i chos lnga/
mngon pa/ lam rim gsan/ chos rgyal 'phags pa las sems bskyed/ bde mchog mA yA sogs gsan/ 'jam dbyangs bzhi thog pa las dus 'khor rgyud 'grel/ 'phags skor/ bde dgyes/
'jigs byed/ rigs tshogs rnams gsan/ dus 'khor ba ye shes rin chen la dus 'khor rgyud 'grel gsan/ kha che paNDi ta bi ma la shrI/ grub pa dpal/ grags chen pa sogs bla ma
mang po las sde snod rgyud sde'i bka' lung phal che ba gsan/ khyad par jo nang du kun spangs chen po gtso bor bsten pas/ dus 'khor sogs chos rnams bum pa gang byo'i tshul
du gnang / mngon shes lnga grub/ nga bdun pa la jo mo nang gi gdan sar bzhugs nas chos 'di gtso bor bton pa'i 'phrin las rgyas par mdzad/ dga' ldan pa kun bsod la sogs pa
dge ba'i bshes gnyen chen po mang po dang / dpon chen

byang rdor la sogs pa'i mi chen po rnams kyis kyang zhabs la gtugs/ mdo sde lung sbyor che chung / rgyud sde lung sbyor che chung rdo rje theg pa'i bcud len sogs bstan bcos
yang mang du mdzad/ mthar gtsang bo brgal ste chos dbyings phug mo'i gnas su rtse gcig tu sgrub pa la bzhugs/ re bzhi pa lcags po spre'u la mkhas btsun pa gdan sar bskos
nas/ dpyid zla ra ba'i tshes bcu la gshegs/ steng phyogs 'og min gyi lha gnas na bzhugs so zhes karma pa rang byung rdo rje gsung ngo // rje 'di nyid la rgyud 'chad pa la
mkhas pa dang / sbyor drug la myong rtogs thob pa'i slob ma grangs med cing phyir mi ldog pa'i sa thob pa yang brgya phrag mang du byung ba las/ mchog tu gyur pa ni/ stag
lung pa ratna ka ra/ sha grags seng ba/ grub thob dar yul ba/ mkhas btsun yon tan rgya mtsho dang bzhi las/ stag lung pa ratna ka ra ni/ jo mo nang du byon nas byang sems
pa la sbyor drug dang rgyud 'grel rdzogs par gsan pas/ ting nge 'dzin gyi sgo dpag med bye/ slob ma mang po sbyor drug gis khrid par mdzad do// //zhwa dmar cod pan 'dzin
pa sha grags seng /zhwa dmar cod pan 'dzin pa sha grags seng ba ni/ spom por gyi sa'i char/ pha tshan sha 'bu gnyis las sha/ gdung dbrad gu yab stag chung / yum a rgod
kyi sras su chu mo lug la 'khrungs/ kheng ye shes seng ge las rab tu byung zhing

gdams pa mang po mnos/ khams nas dbus su phebs te gsang phur 'jam dbyangs shAg gzhon dang / blo gros mtshungs med las mtshan nyid kyi sde snod legs par sbyangs/ chos rje rang
byung rdo rje la chos drug zhus pas nyams rtogs kyi rtsal thon/ ayon du 'byon par dgongs te gtsang phyogs la byon/ jo mo nang du byang sems pa dang mjal/ nga karma pa'i
gra ba yin/ ming grags pa seng ge zer/ da o rgyan du 'gro ba lags zhus pas/ rgya gar gyi bstan pa nub/ tu ruShka'i bar chad 'ong bsam 'byon gsung / dad pa cher skyes te
dus 'khor gyi dbang dang / sor bsdud zhus nas bsgoms pas rtags rnams rdzogs par byung ba sogs zhus pas/ rjes dran la slebs nas gda'/ cig char ba'i ris su 'dug gsung / de
nas byang sems pa chos dbyings phug mo'i brag tu bzhud pa'i phyag phyir byon/ lo gcig bzhugs pas sbyor drug gi khrid rdzogs par gnang zhing / rgya gzhung mang po'i lung
dang / gzhan la ston cig pa'i bka' gtad kyang thob/ sgrol mas kyang ayon du mi bgrod pa'i lung bstan byung bas/ 'byon pa'i sgros pa bcad/ de nas mi la'i rdzong drug la thegs
pa'i lam du dpang lo la don dam bsnyen pa gsan/ sa skya'i gong gi 'dri lcam bya ba'i ri khrod cig na khams pa sbyor drug pa las rgya mdzad

pas sku mdangs shin tu legs pa cig la rtsa rlung gi gdams pa kha yar gsan/ de nas bde chen du chos rje rang byung ba la nang brtag rgyud gsum sogs mang du gsan/ mtshur phur
gnas nang btab nas 'gro don yun ring du mdzad cing / chos drug dang sbyor drug la rtags thon pa'i slob ma mang du thon te/ re bdun pa sa glang dpyid tha'i tshes bcu dgu
la gshegs so//slob ma mang yang bu chen bzhir grags pa ni/ rtogs ldan mgon rgyal ba/ 'jam dbyangs chos rdor ba/ g.yag sde paN chen/ mkhas grub dar ma rgyal mtshan pa dang
bzhi las/ khyad par dar rgyal ba la thugs sras kyi gtso bor dgongs te chos rnams bum pa gang byo'i tshul du gnang / gnas nang gi gdan sar bskos/ des kyang ri khrod kho na
'grim zhing thugs dam rtse gcig tu mdzad pas ri khrod par grags/ de la dpal mkha' spyod dbang pos gsan no// //grub thob dar yul ba/grub thob dar yul ba ni/ dar yul bye
mar 'khrungs/ byang sems pa las gdams pa mnos te rgya nag ri bo rtse lngar bsgoms pas grub pa brnyes nas byang phyogs su bstan pa spel lo//12 mkhas btsun yon tan rgya mtsho/mkhas
btsun yon tan rgya mtsho ni/ gtsang mdog gi dben par sngags pa'i dgon pa mkhar rnying du/ yab kun dga' dpal dang / yum mgon skyid kyi sras su lcags spre la 'khrungs/
gdung lhing / mched lnga'i tha chung / bcu gsum pa

la shar pa ye shes rgyal mtshan la dge bsnyen mnos/ mtshan yang thugs rje dpal du btags/ bco lnga pa la mdar du mdar byang skyabs kyi gra sar byon/ sbyang ston rdo rje rgyal
mtshan gyis mkhan po/ yon tan dpal gyis slob dpon mdzad de rab tu byung / mtshan thugs rje rgyal mtshan du btags/ mngon pa kun las btus/ rnam nges/ rigs gter rnams mkhas
par sbyangs/ de nas sa skyar byon te 'jam dbyangs bzhi thog pa la gtugs/ khong gis bu ston kun bzang dpal la sprad/ phar phyin 'jam gsar lugs slob tu bcug pas 'phral du
mkhyen/ bzhi thog pa mnyes te/ de ring chos khri khar 'bul ba gang byung yang khyed la ster bas nga'i chos khri'i steng du bsdod/ 'bul ba che chung khyed rang gi bsod nams
la rag las so gsung pa la/ der khams pa gcig gis dbu zhwa/ gsol zhal sder/ ber thul/ ja sdum/ gos phyi nang / par thang khra bo/ mdzo sogs 'bul ba byung bas sku bsod che
bar grags so// bzhi thog pa'i drung du phyi nang gi rgyud sde mang du gsan/ dus 'khor ba ye shes rin chen rgya yul la 'byon pa'i phyag phyir byon te/ lo ngo bzhi la sa
skyar phebs/ bzhi thog pa la dus 'khor rgyud 'grel dbang dang bcas pa dang / brtag gnyis phran dang bcas pa gsan/ grub pa dpal

bzang po las kyang phyag len rnams bslabs/ de nas sum cu ba la jo mo nang du kun spangs chen po'i zhabs la gtugs te/ sbyor drug gi chos tshan brgya lhag pa gsan/ rgyud 'grel
sogs kun spangs pa dang / byang sems pa la mnga' ba'i chos rnams bum pa gang byo'i tshul du mkhyen/ mang du gsan pas yon tan rgya mtshor btags/ so bdun pa la bla brang
bzhi thog tu 'jam dbyangs chen pos mkhan po/ zhang kun spangs chen pos las slob/ shar ba ye shes rgyal mtshan pas gsang ste ston pa mdzad nas bsnyen par rdzogs/ re gcig pa
la jo nang gi gdan sa mdzad de/ sde snod 'dzin pa'i tshogs chen po la/ dus kyi 'khor lo'i dbang rgyud 'grel man ngag gnang ba sogs phrin las rgya cher bskyangs/ mngon par
shes pa sogs mngon par rtogs pa'i yon tan mang po mnga'/ re bdun pa la kun mkhyen chen po gdan sar bskos te/ spyir lo sum cu rtsa brgyad kyi bar du jo mo nang nyid du
bzhugs nas/ re brgyad pa me mo yos tha skar zla ba'i tshes brgyad la ma nyel ba med par sa g.yo ba dang / me tog gi char 'bab pa sogs ngo mtshar ba'i ltas dang bcas te bde
bar gshegs/ gdung zhugs la gzhen dus 'od kyi gong bu rdza ma tsam pa mang po thon te nam mkha' la 'gro ba byung / ring bsrel rnams sku 'dra

dang / phyi rten rnam rgyal mchod rten bzhugs so//13 kun mkhyen dus gsum sangs rgyas/de'i sras kyi thu bo kun mkhyen chen po ni/ dol po ban tshang du yab nam ston ye shes dbang
phyug yum jo gcam tshul khrims rgyan gyi sras su chu pho 'brug la 'khrungs/ gdung rus nam/ bla ma skyi stengs pa la 'jam dpal dbang mo che zhus/ mtshan shes rab mgon
du btags/ bcu pa la mkhan chen byang chub seng ge la yang dag sogs rnying ma'i skor gsan/ bcu gsum pa la skyi stengs su mkhan po tshul khrims snying po dang slob dpon ze
phug pa las rab tu byung mtshan shes rab rgyal mtshan dpal bzang bor btags/ de dus skyi ston 'jam dbyangs grags pa rgyal mtshan skyi stengs su byon pa la/ rdo rje phreng
ba'i gar thig bslabs pa tshegs med par mkhyen pas mkhas pa chen po cig 'ong bar 'dug gsungs nas shin tu dgyes/ skyi ston pa ya tshe rgyal po'i bla ma la byon nas slar glo
bor phebs pa gsan pas/ bco brgyad pa la rang gcig pur dar yug 'ga' zhig dang zangs che ba cig bsnams nas glo bor byon/ skyi ston pa la tshad ma bsdus pa gsan/ skyi ston
pa sa skyar thegs rjes sher bzang ba dang gzhon bzang ba bsten nas lo gnyis su rnam ras la sbyangs/ de nas sa skyar byon te skyi ston pa'i drung du phar tshad mngon gsum
spyod

'jug rdo rje phreng rnams kyi slob gnyer dus gcig la mdzad/ skyi ston shAg 'bum/ bdag nyid bzang po dpal/ ti shri kun blo/ nam legs pa/ shar ba seng ge dpal rnams la phar tshad
mngon gsum rnam 'grel rigs gter brtag gnyis rnams gsan/ khyad par du kun spangs grags rgyal ba la dus 'khor gyi dbang sgrub skor gsan/ nyer gsum pa la sa skyar phar
tshad mngon gsum gyi bshad ston mdzad/ dpyid chos zla ba gnyis la tshogs chen mo'i shar sgo'i steng nas/ snga dro phar mngon gnyis/ phyi dro rnam nges bsdus pa gnyis gsungs/
gtsang gi chos gra phal mo cher gra bskor yang mdzad/ nyer bzhi pa la tshong 'dus mgur mor chos lung mkhan chen bsod grags pas mkhan po/ mchog sbyin dpal gyis las slob/
mkhan chen bsod bzang bas gsang ston mdzad nas jo gdan tshogs pa'i dbus su bsnyen par rdzogs/ mkhan po la mdo rtsa dang / las slob la so thar gsan/ bsad sha mi gsol ba'i
g.yar dam mdzad/ slar yang sa skyar skyi ston pa'i drung du mngon pa mdzod la sbyangs shing / phreng ba zhe gnyis ma dang nyer brgyad ma/ dus 'khor bde dgyes gsang gsum/
sgyu thod gdan gsum/ dmar nag 'jig gsum/ dpal rtse dbyings gsum la sogs pa'i dbang rjes

gnang nyis brgya bcu bzhi rnams dkyus thog gcig la gsan dus 'khor rwa lugs sogs rgyud sde mang po'i bshad pa/ tshad ma sde bdun/ byams pa'i chos lnga/ bra ka ra Na sde brgyad
sogs gzhung lugs mang po/ lung sde bzhi/ sher phyin rgyas 'bring bsdus gsum/ mdo mangs/ phal dkon/ rgyud 'bum sogs mdo rgyud bstan bcos man ngag mtha' yas pa gsan/ de
nas lha sar jo shAka rnam gnyis mjal/ khyad par spyan ras gzigs kyi drung du sems 'grel skor bcu cha lag dang bcas pa'i tshig don ma lus pa thugs su chub nas gzhan la ston
nus pa'i gsol ba drag tu btab/ byin gyis brlabs pa'i mtshan ma thob/ bsam yas kyang mjal zhing skyi ban gyi gras phal mo cher gra bskor la byon/ 'jam dbyangs shAka gzhon
btsan dgon pa ba/ dben dge ba sogs mkhas par grags pa rnams rigs pas btul/ mkhan chen bsod grags pa la blo sbyong zhus pas byang chub kyi thugs 'byongs/ 'khrungs yul du
byon nas yab dang mjal/ la stod mnga' ris kyi dge bshes rnams rigs pas btul bas mnga' ris dbus gtsang thams cad du mkhas pa'i grags pas khyab/ khab gung thang du shar ba
kun bsod

la bde mchog gsan/ de nas sa skyar phebs te dus chos su dka' chen bzhi sogs po ti lnga drug re sgrel nas gsungs/ dung lung dga' ldan du kye rdor gyi mchod mdzad pas bum chu
khol/ yi dam gyi lha mang po'i zhal gzigs/ jo mo nang du shrI rin seng ba'i dar 'gyed skyel du byon pas sgrub pa ba rnams kyi sgrub tshugs la dad pa skyes te da bzod 'dir
'ongs nas sgom chig dril cig bya dgos dgongs pa byung / bla ma seng ge dpal bas rnam 'grel gyi TI ka mdzad/ seng ge dpal ba dbus phyogs kyi chos gra thams cad du 'byon
pa'i phyag phyir byon/ mtshur phur karma pa rang byung rdo rje'i drung du rang stong gi lta ba gzung nas 'bel gtam mdzad pas/ ma 'ongs pa na gzhan stong du 'gyur zhes lung
bstan/ seng ge dpal ba gong du bzhud pa'i phyag phyir 'byon dgos gsung pa la zhu ba nan gyis phul nas/ so gcig pa la jo mo nang du mkhas btsun yon tan rgya mtsho'i zhabs
la gtugs te dus kyi 'khor lo'i dbang dang khrid gsan nas thugs nyams su bzhes pas nyams rtogs kyi klong brdol/ rgyud bshad sogs chos skor ma lus pa gsan/ de nas gsang thabs
su kun spangs chos grags dpal bzang po la dus 'khor rgyud 'grel/ rdo rje phreng ba'i dbang

phyag len/ byams pa'i chos lnga sogs gsungs/ de nas kun spangs pas zhu ba po mdzad nas mkhas btsun pa la dus 'khor gyi dbang gsan dus/ thig 'debs pa la kun spangs mchog mkhas
par byung bas mkhas btsun pa shin tu dgyes te/ rje 'di la khyed kyis dad 'dun can rnams la rgyud 'grel tshar gcig gsung bar zhu gsung pas/ bde ba can gyi bla g.yer dbus
su dkyil 'khor yongs rdzogs dang phyogs mtshams su thab thib rnams btab/ 'jim pas dkyil 'khor dang thab bslar/ phyi 'jig rten dang nang rtsa thig rlung gsum gyi bkod pa
rnams bzos/ slob ma nyis brgya tsam la rgyas par gsungs pas/ mkhas btsun pas ber thul sogs gnang sbyin chen po mdzad nas tshogs mchod yang gnang bar zhu gsungs bas/ bka'
bzhin skyes rabs spyod 'jug bslab btus rnams gsungs/ de nas mkhas btsun pas bde dgyes gsang 'dus sogs kyi dbang rgyud man ngag bum pa gang byo'i tshul du rdzogs par gnang
/ de nas mkha' spyod bde ldan du thugs dam la rtse gcig tu bzhugs pas/ mngon par mkhyen pa thogs med du mnga' ba dang / srog 'thur 'dres pa'i bde nyams 'ur langs pa sogs
grub pa'i mtshan ma brtan po brnyes/ so lnga pa la bla ma'i bkas jo mo nang gi gdan sa mdzad/

kun mkhyen chen po zhes mtshan don dang mthun par kun gyis gsol/ so dgu ba la bzang ldan 'og mar mchod rten gyi sa chog mdzad pas sa g.yos shing me tog gi char bab/ de nas
sku 'bum 'dzam gling rgyan mthong grol chen mo dpal yon can lha khang brgya rtsa brgyad pa/ rgya dpangs mnyam par khru nyis brgya bco lnga ba/ rgyan bkod pa phun sum tshogs
pa/ gdugs kyi lha khang na rin po che sna tshogs las grub pa'i dus 'khor yongs rdzogs kyi dkyil 'khor blos bslang bzhugs pa lo phyed dang bzhi la grub ste/ rab gnas mdzad
dus 'dab ma yu ba dang bcas pa'i me tog gi char kha ba bab pa tsam babs/ lhun po bzhengs pas rgya mtsho brdol ba snyam/ zhes gsungs te chos kyi gsang mdzod brdol/ rnam
gnyis 'gyur la zhus tshan dang mchan bu mdzad/ mkhan chen bsod grags pas gtso mdzad jo gdan tshogs pa la gzhal yas khang du dus 'khor gyi dbang mo che mdzad/ de ltar lo
bcu gsum gyi bar du jo mo nang nyid du/ lo re bzhin mkhas pa mang po la dus 'khor rgyud 'grel dang byams chos rnams dus chos su gsungs zhing ston dpyid sbyor drug gi dus
khrid dang tshogs chos/ dbyar dgun sku mtshams dam po rnams dus las ma yol bar chag med du mdzad nas/ stag lo la lo tsA ba blo gros dpal gdan sar bskos/ gzims khang bde
ba

can du bzhugs nas ri chos nges don rgya mtsho/ mngon rtogs rgyan dang rgyud bla'i TI kA sogs mdzad/ gong ma tho gan thi mur gyis gdan 'dren du mngags pa'i gser yig pa byung
dus/ gsang dam pos na thung ngu gnyis sngags pa'i cha lugs mdzad nas rta mgrin gyi thugs dam la rtse gcig tu bzhugs pas gser yig pa bzlogs/ sa skya/ ngam rings/ bzang ldan/
chu bzang rnams su snga phyir dge 'dun gyi tshogs chen po la dus 'khor la sogs pa'i chos kyi 'khor lo zla med pa bskor/ dga' ldan lha khang du dbu ma bstod tshogs gsungs
dus me tog gi char chen po bab/ rin chen sdings dang lha rtser sku mtshams dam po mdzad/ jo mo nang du dus 'khor gyi dar dkyil chen mo 'khrul sangs grub/ rta lo la lo
tsA ba sku gshegs rjes chos rje phyogs rgyal ba gdan sar bskos/ gtsang tsho gsum por lo gsum du chag pas lo thog bcom pa la bka' shog bsgrags pa tsam gyis gnod pa zhi/ snar
thang du dge 'dun gyi tshogs chen po la rgyud 'grel dang rgyas 'bring bsdus gsum sogs chos mang du gsungs/ bdun cu pa la nub chos lung du phebs te dpal ldan bla ma bsod
nams rgyal mtshan dang mjal/ bka' bsdu bzhi pa rtsa 'grel gnang / dpal ldan bla ma la jo mo

nang du gdan sa ba cig bsko bar zhus pas dkon mchog rgyal mtshan pa bskos/ rwa lo'i dbon po kun dga' 'phel sogs la dbang khrid gnang / du dben shrI dharma kIrtis gong ma'i
lung dang gnang sbyin bzang po phul/ de nas khu lung mda'i gnas/ bde gnas/ ngur mig bye ma/ tsa dbye/ tsha mig dge 'dun sgang / gzhu ku na ra/ gnam khri tshang / dbu ri/
gnam rtse ldang / stod klungs rnam rgyal/ dkyil 'khor gdings/ dben tsha ltag rnams las rim gyis brgyud de lha sar phebs/ gnas so sor bla ma dge ba'i bshes gnyen rnams kyis
bsu ba dang bsnyen bkur mthon po mdzad pa la/ dus 'khor gyi dbang rgyud man ngag dang bcas pa gnang / skye bo'i tshogs stong phrag mang po sems bskyed sogs theg pa chen
po'i chos kyis tshim par mdzad/ lha sar zla ba bdun gyi bar du bzhugs te/ jo bo'i drung du mchod pa'i sprin rgya mtshos mchod nas bstan pa dang sems can kho na'i ched du
smon lam 'debs shing dbus phyogs kyi mkhas pa phal mo che 'dus pa la/ dus kyi 'khor lo'i dbang rgyud 'grel man ngag nges don gyi mdo bstan bcos mang po gnang / bskor lam
rnams kyang khrid pa'i nyams 'ur gyi gar gyis bkang / tshal dang gung thang

rnams su yang thegs/ tshal pa khri dpon dang gzhon rgyal du dben shwa sogs dpon skya mang po yang dag pa'i lam la bkod/ skye bo'i tshogs 'bum phrag mang pos sems bskyed de
byang chub tu smin par mdzad/ lha rnams kyi me tog gi char 'bebs pa sogs ngo mtshar ba'i ltas mang po byung / chos lung nas brtsams te 'di yan la/ sor bsam gyi khrid thob
pas nyams rtogs bzang po dang ldan pa sha stag stong nyis brgya byung / de nas gtsang nas gdan 'dren dang / rgyang mkhar rtse nas dpon 'phags pa dbon g.yog dang / yar 'brog
khri dpon rdor rgyal gdan 'dren la phebs pas byi ba lo zla ba gnyis pa'i tshes gcig la/ phyogs ris kyi mjal mi mang po rnams/ ra mo che nas nyang bran brag gdong gi bar
phreng ma chad par bsgrigs pa la/ 'do li'i steng nas byin brlabs tshim par gnang de nas sde skar chung gsang ba la snye thang / rnam rgyal sgang / 'u shang rdo/ gye re/
chu shul gnas/ rab btsun/ gan pa gnas gsar/ gra ma lung / dpal sde/ yar srib/ nyan po/ sna dkar rtse/ kha bo gang bzang kyi mgul/ ra lung / nying ro'i sman chu kha/ gnas
snying / lcang ra/ gnas dkar po/ gser sdings/ zhwa lu/

mgur mo/ snar thang / khro phu/ bo dong e la sogs pa rnams su/ bla ma dge ba'i bshes gnyen dang / mi chen po rnams la dus 'khor gyi dbang khrid gnang / skye bo stong phrag
mang po theg pa chen po la bkod nas jo mo nang du phebs/ sku 'bum chen mo'i gzo gnas phra mo rnams legs par grub ste/ mthong grol gyi sku 'bum chen mo la// nyi gdan gyi steng
nas bskor ba byed// zla gdan gyi steng nas me tog 'bul// khyams khra'i nang du gsung rab blta// so so'i sgo nas phyag mchod byed// e ma skal ldan kun dga' bar byos//
zhes gsung zhing thugs spro bas bskor ba mang du mdzad/ phyogs ris nas 'dus pa'i bu slob mang po la rgyud 'grel man ngag dang bcas pa gsungs/ slob ma'i thu bo rnams la yang
chos kyi lhag ma ma lus par stsal/ lo mtshams pa rnams la bug sgo so sor yud kyis phebs nas/ gegs sel dang gdams pa gnang ste bden pa mthong bar mdzad/ phal che bas ni
'phral du grub pa'i mtshan ma bstan pas chos rje yang mnyes/ bdun cu pa lcags mo glang gi lo hor zla bcu gcig pa'i tshes lnga'i nyin khrid gsar ba rnams la/ bla ma'i rnal
'byor rgyas pa cig gnang nas 'di la rten 'brel thams cad bsgrig

dgos/ gal po che yin pas bsgoms shig de nas gdan sa pas gnang ngo gsung / tshogs pa la nges don rgya mtsho'i chos 'phro re nyin ches thugs gsal zhing / gzi mdangs che ba'i
rnam pas lhag par gsung che bar gsungs te/ 'u cag gi chos bshad mtshams de ka la byed pa yin no gsungs nas chos 'phror bzhag tshes drug gi nam langs ma thag 'od gsal la mnyam
par gzhag nas dgong mo mya ngan las 'das te/ mkha' khyab mkha'i rdo rje can yin mod na'ang / sprul pa'i sku ni zhing bde ba can du 'byon par zhal gyis mches so// zhag
bdun gyi bar du gzi mdangs je cher song zhing zhal 'dzum ston/ gsang ba sbubs su nub/ dbu'i gtsug tor 'phags pa la zla ba bdud rtsi lud/ phyi nang rten 'brel gnad gcig
pas gtsang bo gyen la log te gram pa'i mthil gyi rdo mthong ba byung / gdung zhugs la gzhen pas ring bsrel yungs 'bru lta bu'i phung por gyur cing spyan ras gzigs kyi sku
byon/ bde ba can du tshe dpag med jo bo'i sku tshad ma dang / sku 'bum chen mor sku 'dra mthong ba don ldan bzhengs pa'i nang du ring bsrel phal che ba bzhugs so// //kun
mkhyen chen po'i thugs sras bu chen rnams/

bdag nyid chen po rigs ldan sprul pa'i sku 'di'i slob ma'i thu bo ni/ kun spangs chos grags dpal bzang po/ sa bzang ma ti paN chen/ lo tsA ba blo gros dpal/ chos rje phyogs
las rnam rgyal/ dkon mchog rgyal mtshan/ chos dpal mgon po/ chos rje rin tshul ba/ zhang ston rgya bo bsod nams grags pa/ g.yag sde paN chen/ la dong sman chu kha ba blo
gros rgyal mtshan/ lo chen byang rtse/ se sdings pa blo gros dpal/ bstan pa'i rgyal mtshan/ chos grags gsar ma/ nya dpon kun dga'/ bla brang pa bzang po dpal/ thang chen
pa kun dga' 'bum/ sa skya mkhan po yan ye ba/ shangs pa rdo rje/ gnas drug pa blo gros mtshungs med/ 'jam sngon/ 'jam sgeg mkhas pa rin chen mchog khams pa ngag dbang /
snar thar pa mchims blo bzang grags pa/ chos lung mkhan po bsod nams bzang po dang grags pa rgyal mtshan/ byang chub sems dpa' dge ba'i blo gros/ ri ston blo chen 'od/ mkhan
chen don grub dpal dang yon tan rgyal mtshan/ chos lung mkhan chen grags tshul ba dang grags pa dpal/ mkhan chen byang chub 'od zer/ nubs gnas gsar ba seng ge dpal/ lo
pa

gzhon nu sangs rgyas/ snye thang pa bkras seng / gra dgon pa kun dga' rgyal mtshan/ chos 'khor gling pa byams pa/ bde ba can pa 'jam rin/ tsha mig pa yon tan seng ge gsang
phu ba blo gros seng ge/ tshal pa sangs rgyas rgyal mtshan/ khra phu ba nam mkha' bzang po/ e pa nam mkha' grags/ myang stod sgo mo ba sangs rgyas dpal/ ngam rings pa brtson
rgyal/ spang 'dab rin po che/ ri khrod pa dbang rin/ mdzod ma ba ston rin/ dus 'khor ba dge 'dun dpal/ bla ma rtse mo ba/ bde lung ba/ mkhan po lha btsun/ slob dpon dar
dbang / gsang phu ba grags bzang / slob dpon bsod nams dpal/ so stod pa rdor rgyal/ rta nag pa rdor rgyal/ rta nag pa nyi rgyal/ bla ma rgyal 'byung / snye thang pa rdor
rgyal/ shes rdor ba/ mkhan chen bkras tshul ba/ brag ram pa bsod nams seng ge nags phug pa/ dpal rgyal/ bcom ldan rdo rje snying po sogs dus kyi 'khor lo la mkhas shing
yongs su grags pa'i slob ma mang du byung la/ ti shri kun dga' rgyal mtshan/ chos kyi rgyal mtshan/ blo gros rgyal mtshan/ bzhi thogs pa la sogs pa sa skya'i gdung rgyud
pa rnams dang / rtogs ldan dar rgyal pa/ grub thob dbus pa/ bla ma mkha' spyod pa/ sgom khang pa chos kyi rgyal mtshan la sogs pa'i rnal 'byor gyi dbang phyug mang du byon

to// //kun spangs chos grags dpal bzang po/kun spangs chos grags dpal bzang po ni/ 'jam dbyangs 'khon ston pa la dus 'khor 'bro lugs kyi dbang dang rgyud kyi lung zhus/ mkhas
btsun yon tan rgya mtsho lo lnga'i bar du 'bral med du bsten nas/ dbang dang sems 'grel skor gsum man ngag dang bcas pa gsan/ dpang lo la sgra sna sdebs sbyor mngon brjod
sogs tha snyad kyi gtsug lag mang po dang bka' bstan bcos mang po gsan rjes/ dbang gis rgyud 'brel rgya dpe'i steng nas gsungs/ rje 'dis shod 'gyur bkram nas 'gyur mi
bcos su mi rung ba rnams la zhu chen zhu zhing bod dpe la mchan du yang btab/ bskul ba po mdzad nas dbang gis rdo rje snying 'grel dang / nA ro 'grel chen gnyis dang / dpe
med 'tsho'i sbyor drug rtse 'grel gyi 'gyur bcos grub cing gsan/ kun mkhyen chen po la dbang man ngag rgyud bshad tshar bzhi/ gzhan yang chos mang du gsan pas/ nges pa'i
don gyi bka' dang bstan bcos kyi don tshul bzhin du rtogs pa ni 'di nyid kyi bka' drin kho na yin gsung / bu ston rin po che la yang gsan pa rgya cher mdzad/ lo tsA yang
mkhas par mkhyen pas/ 'jam dpal lta 'dod mdor bstan bzhi 'gyur yang mdzad do// //sa bzang ma ti paN chen/sa bzang ma ti paN chen ni/ mtshan blo gros rgyal mtshan dpal
bzang po zhes pa mkhas grub chen po zhig go/

'di la sa bzang 'phags pa gzhon nu blo gros dang / rin rgyal ba sogs slob ma mang du byung ba las/ rin rgyal ba nas chos kyi rgyal mtshan/ 'khrul zhig pa/ bdag gi bla ma dus
zhabs pa'o// // lo tsA ba blo gros dpal ni/ lcags pho byi ba la sku 'khrungs/ kun mkhyen chen po/ dpang lo tsA ba/ bu ston rin po che sogs mkhas pa mang du bsten nas/ rig
pa'i gnas ji snyed pa dang sde snod mtha' dag la legs par sbyangs/ khyad par dus 'khor la mchog tu mkhas par gyur nas/ so lnga pa khyi lo la ma ti paN chen dang rnam pa
gnyis la kun mkhyen chen pos bka' gnang nas/ rgyud 'grel shong 'gyur la bu mchan 'gyur bcos yod pa rnams ji lta ba bzhin du bris/ dpang lo'i 'gyur bcos la yang brten nas
'gyur bcos dag par bcos/ so dgu pa sa pho stag la jo mo nang gi gdan sar bzhugs te gzhan phan rgya che bar mdzad cing / bstan bcos kyang mang du brtsams lo bcu bdun gyi
bar du gdan sa bskyangs nas nga lnga pa shing pho rta la zhi bar gshegs so// //zhang ston bsod nams grags pa/zhang ston rgya bo ni mtshan bsod nams grags pa/ kun mkhyen
chen po la dbang rgyud bshad man ngag mtha' dag mnos/ yongs su rdzogs pa'i mkhas grub chen por gyur nas/ yar 'brog

do'i kha ba lung du bzhugs te gzhan phan rgya chen po mdzad do// de la dka' bzhi ba chos kyi rgyal mtshan/ 'khrul zhig pa/ bdag gi bla ma dus zhabs pa ste/ dbang khrid kyi
brgyud pa'o// //thang chen pa kun dga' 'bum/thang chen pa kun dga' 'bum ni/ bu dol gnyi ga las dus 'khor cha lag dang bcas pa gsan/ khyad par kun mkhyen chen po la rtsa ba'i
bla ma mchog tu 'dzin zhing 'bul mo che yang mdzad/ tshal dbus gling du 'phrin las bskyangs/ ta si chen po'i bkas rang gi grwa sar byon te lha ri dgon par bzhugs nas
bstan pa la phan par mdzad do// //14 nya dbon kun dga' dpal/nya dbon po kun dga' dpal ni/ nya ston dar rin gyi dbon po yin te gdon gyis mnyel ba la kun mkhyen chen po'i drung
du byin brlabs zhus ma thag nad las grol/ kun mkhyen chen po'i zhal nas lo sgrub lo gsum gyis dang spyan ras gzigs dang mngon sum du mjal nas mdo rgyud kyi dgongs pa
phyin ci ma log pa'i don thams cad shes pa ngas khag theg ngas kyang mdo rgyud kyi tshig don ma shes pa thams cad bla ma dkon mchog dang thugs rje chen po la gsol ba btab
pas rgyal pa'i dgongs pa phyin ci ma log pa shes pa yin/ ma shes pa than thun byung yang thugs rje chen po la zhus pas chog pa yin gsungs pas/ bka' bzhin

bsgrubs pas yi dam gyis zhal gzigs/ dus kyi 'khor lo sogs bka' dang bstan bcos rgya mtsho'i pha rol tu son/ 'chad nyan yun ring du mdzad pas slob ma mkhas pa mang du thon pa
nyid do//mkhas pa rin chen mchogmkhas pa rin chen mchog ni/ de bzhin du lo gsum bsgrubs pas thugs rje chen po'i zhal gzigs te sde snod rab 'byams mkhyen nas bstan pa gsal
bar mdzad pa nyid do//khams pa ngag dbang /khams pa ngag dbang ni/ kun mkhyen chen po'i zhabs la thug nas zab chos rnams gsan/ bdag 'jam dbyangs dang mjal ba cig drung
nas mkhyen zhus pas/ slob ma'i rmi lam du bla mas rdor dril mgo thog tu bzhag nas lag tu gtad pa dang / sngags kyi rjes gnang mdzad pa rmis na/ bla ma de byang chub sems
dpa'i rnam 'phrul yin zhing slob ma yang snod dang ldan pa yin/ khyed rang mos gus byas shing sgrub pa lo gsum byas na don de 'grub pa yin/ gzhan don rgya chen po byed pa'i
bla ma cig 'tshal gsung bas/ bka' bzhin sa skya zur khang du mtshams dam po byas pa'i skabs shig tu rmi lam na kun mkhyen chen po tshogs kyi 'khor lo mdzad pa'i drung
du phyin pas/ phyag gis rdor dril mgo thog tu bzhag a ra pa tsa na'i rjes gnang mdzad pa rmis/ mahA kA la la gtor ma ma brjed par thong zer ba'i sgra cig kyang byung ba

dang / sngar gyi lung bstan dran nas bla ma la sangs rgyas dngos kyi 'du shes kyis gsol ba drag tu btab pas/ sgo gsum la ye shes phebs pa'i rnam 'gyur mang po byung ba la grogs
rnams kyis smyo 'dug zer ba yang byung / 'jam dpal gyi zhal mthong / dus 'khor dang nges don gyi bstan bcos mtha' dag la mkhas shing 'gro phan che bar byung ngo // //shangs
pa rdo rje pa/shangs pa rdo rje pa ni/ kun mkhyen chen po'i zhabs la btugs te/ dus 'khor dang nges don gyi bstan bcos la mkhas shing / thugs dam nyams rtogs shin
tu mtho/ shangs su dgon pa btab nas kun mkhyen chen po rab gnas la gdan drangs pas/ ming dus 'khor bde chen gling du btags 'gro phan yang che bar byung ngo //grub thob dbus
pa/grub thob dbus pa ni/ jo mo nang nyid du 'dag 'byar la rtse gcig tu bzhugs pa las/ skabs 'gar bug sgo las dog pa med par thon te nam mkha' la 'phags nas sku 'bum chen
mo la bskor ba byed pa dang / ji tsam gsol kyang yog cing zag pa mi 'byung la grub pa'i mtshan ma mang du ston pa zhig go/ bla ma mkha' spyod pa ni/ 'dag 'byar kho na
la bzhugs pa las/ nam zhig med par shes nas bug sgo bshig pas na bza' tsam lus pa zhig byung ngo // //khams pa thugs brtson/yang khams pa thugs brtson zhes pa sa skya ba'i
dge

bshes phar tshad mngon sum la mkhas pa zhig gis/ dbus phyogs su gra bskor la phyin pa'i lam zhor la/ jo mo nang du phyin lo tsA ba dang mjal nas chos 'brel zhus/ kun mkhyen
chen po dang mjal dogs nas sku 'bum chen mo'i bskor log la phyin pas gtug gis mjal nas rang dbang med par phyag 'bul dgos byung / dus phyis mtshur phu gnas nang du/ zhwa
dmar cod pan 'dzin pa sha grags seng ba'i drung du/ drung nas mngon shes thogs pa med pa mnga' ba lags pas/ kun mkhyen jo nang ba 'di bdud gang gi sprul pa lags zhus pas/
dbu hril gyis gtums nas khyod kyis labs tshar ram gsung / de ci labs zhus pas/ khyod de 'dra ma zer de ni rigs ldan gyi sprul pa yin/ 'di'i rgyu mtshan mang du smras na
sgom chen pa'i zog yin zer du 'ong / nga'i ngag la nyan na/ kun mkhyen pa nyid la mtsher ba ma byed par bshags pa gyis khong gis rjes su 'dzin par 'dug gsungs pas/ de ma
thag kun mkhyen chen po chu bzang na bzhugs 'dug pa'i drung du phyin/ gser gyi maNDal phul/ bshags pa byas/ zhabs bkrus pa'i khu ba 'thungs nas khrid zhus pas nyams rtogs
bzang po skyes so//g.yag sde paN chen/g.yag sde paN chen ni/ g.yag sde bye mar

yab dkon mchog dpal dang yum skya rgyal chos skyid kyi sras su sa mo phag la 'khrungs/ mkhan chen 'od 'byung las bsnyen par rdzogs/ blo gros mtshungs med la phar tshad sogs
gsan/ karma pa rang byung rdo rje/ sha grags seng ba/ la stod pa dbang rgyal rnams la sbyor drug kun spangs chos grags dpal bzang po la rgyud 'grel gyi bshad pa/ g.yung
ston pa la tsa mi lugs kyi rgyud 'grel gyi lung dbang dang bcas pa/ bu ston pa la yongs rdzogs kyi dbang rgyud bshad/ kun mkhyen chen po la brgyud bshad mchog dbang / sbyor
drug gi khrid/ nges don rgya mtsho sogs gsan/ spyir bla ma brgya dang rtsa brgyad bsten/ sku tshe'i stod yo byad srab pa la skyes mchog bsam gtan dpal bas longs spyod
kyi rten 'brel bsgrigs pas legs par 'grig ste/ na ning bar nga'i khas skyo ma ma rnyed/ da ni skyo mas nga'i kha mi rnyed par 'dug gsungs/ de nas a waM gyi dgon pa btab nas
mngon par shes pa dang ldan pas gzhan don rgya cher mdzad/ brgyad cu pa sa pho rta'i lo la zhi bar gshegs so// slob ma yang mkhas shing zab mo'i thugs dam la mnga' brnyes
pa/ ri khrod pa mgon po ye shes dang / 'jam dbyangs chos mgon pa dang / mkhas grub

byang chub rgyal mtshan dang / mkhan chen sangs rgyas blo gros la sogs pa mang du byon no// //ri khrod pa mgon po ye shes/ri khrod pa mgon po ye shes kyis paN chen gshegs rjes/
lo shas e waM gyi gdan sar bzhugs nas wa sna'i dgon pa btab te gzhan phan rgya che bar mdzad do// 'jam dbyangs chos mgon pa ni/ kun mkhyen chen po/ bu ston rin po che/
g.yag sde paN chen/ khyad par du chos rje phyogs rgyal ba las dbang rgyud 'grel gyi bshad pa lan mang po man ngag phran dang bcas pa yongs su rdzogs par gsan pas mkhas
par gyur nas e waM gyi gdan sar bzhugs te/ mngon dkyil rtsis kyi bstan bcos sogs mdzad/ rgyud 'grel gyi bshad pa/ mngon dkyil gyi lag len/ sbyor drug gi dus khrid legs par
gsung zhing gzhan phan mdzad do//'jam dbyangs rin chen rgyal mtshan/de'i gdan sa 'jam dbyangs rin chen rgyal mtshan ni/ zhang ston rgya bo/ chos mgon pa/ rtogs ldan sngon
lam rnams las dbang rgyud bshad man ngag mnos/ sde snod spyi dang khyad par dus 'khor la mchog tu mkhas pa/ mngon par mkhyen pa mnga' zhing / dus sbyor rer rlung bum
pa can 'ching nus pa/ grub pa brnyes pa zhig go/ de la bdag gi bla ma dus 'khor ba chen po 'phags pa rin po ches rgyud 'grel gyi bshad pa

yongs su rdzogs pa phran dang bcas pa gsan to//mkhas grub byang chub rgyal mtshan/mkhas grub byang chub rgyal mtshan pa ni/ chos 'khor gling du yun ring du bzhugs nas 'gro
phan mdzad cing / phyi zhig na chu mig dgon gsar du bzhugs nas dbang rgyud bshad man ngag gi sgo nas phrin las rgyas par byung ngo // de'i slob ma 'jam dbyangs nam mkha'
grags ni/ dus kyi 'khor lo'i mkhas grub chen po zhig go/ de la bdag gi bla ma dus 'khor ba chen pos dbang yongs su rdzogs pa chos mgon pa'i lugs mnos so//sangs rgyas blo
gros pa/sangs rgyas blo gros pa ni/ tshogs chen mo'i mkhan po mdzad/ de rjes sa stod smad mang por bzhugs nas khrid kyis gzhan don che bar mdzad cing / phyis yol rin chen
gling btab nas 'gro don bskyangs so//mkhan chen rgyal bzang pa/chos mgon pas rtse thang du sde snod 'dzin pa mang po la rgyud 'grel gsungs pa'i gsan pa po'i mchog mkhan
chen rgyal bzang pa ni/ lcags stag la 'khrungs/ chos mgon pa la dbang rgyud bshad dang / mkhan chen bsangs blo ba la sbyor drug gsan/ spyan ras gzigs kyis go bla'o zhes gsungs
pa 'di thams cad kho bo lung bstan par 'dug gsung / thugs dam dus 'khor nyid la mdzad/ bshad pa dang khrid kyis gzhan phan cher mdzad nas don drug pa shing sbrul la
gshegs so//rkyang chen pa shAkya shrI/

chos mgon pa'i slob ma rkyang chen pa shAkya shrI ni/ gtso bo chos mgon pa las rgyud 'grel byang bar bslabs/ mkhan chen rgyal bzang pa dang / tshal min pa las kyang gsan/ bu
rin po che'i dngos slob bla ma dbang rin pa rgyal lha khang na bzhugs pa la bu lugs rnams gsan/ mnal lam du skas ring bo zhig la 'dzegs te mchod rten gyi bum pa'i nang
du byon pa na/ dus kyi 'khor lo'i dkyil 'khor shin tu bkra ba cig gi 'gram na/ kun mkhyen chen po bzhugs pa dang mjal te byin gyis brlabs pa'i snang ba byung bas chos mang
po la nges pa rnyed gsung / brgyad cu pa sa pho 'brug la bde ba can du gshegs so// de la thams cad mkhyen pa 'gos lo tsA bas gsan to// //15 chos rje phyogs las rnam rgyal/chos
rje phyogs las rnam rgyal ba ni/ mtshan gzhan chos kyi rgyal po zhes pa 'khrungs yul mnga' ris pa/ me pho rta la 'khrungs/ gzhon pa'i dus nas dbus su byon nas chos
'khor gling du phar tshad la sogs pa'i mtshan nyid kyi sde snod la sbyangs pas mkhas pa chen po gyur te/ dbus gtsang gnyis kar gra bskor yang mdzad/ gra bskor gyi nang
la kun mkhyen chen po dang mjal bas shin tu dad pas jo nang nyid du phyag phab ste/ kun mkhyen chen po'i drung du dus kyi 'khor lo'i dbang

rgyud bshad man ngag dang bcas pa dang chos gzhan yang mang du gsan/ man ngag thugs nyams su bzhes pas ting nge 'dzin bzang po 'khrungs te/ bla ma la yid ches bas rang gi bla
ma thams cad kyi gtso bor 'dzin/ kun mkhyen chen po'i slob ma byang pa ta dben pas kun mkhyen chen po dpon slob la zhal ta zhus te ngam rings kyi chos sde btab/ der kun
mkhyen chen po nyid kyis thogs shig bzhugs/ de nas rje 'di la gtad nas jo mo nang nyid du phebs/ rje 'dis kyang phar tshad gtso bor bton pa'i sde snod kyi bshad pa yun
ring du mdzad/ slob ma blo gsal ba yang mang du 'dus/ phyis bstan pa'i rgyal mtshan pa la gdan sa gtad nas zhe dgu pa la jo mo nang gi gdan sa mdzad/ lo lnga na gdan sa de
yang gtad nas dbus su phebs/ tshal dbus gling du dus kyi 'khor lo'i dbang rgyud bshad man ngag gi khrid rnams slob ma'i sde chen po la gsungs/ de nas yar klungs phyogs
la phebs/ rdor lo chen byang rtse la mchog dbang gong ma gnang / khra 'brug la sogs par bzhugs te gdul bya dpag tu med pa legs pa'i lam la bkod/ de nas gtsang la thegs te
se mkhar chung du bzhugs/ bstan bcos kyang mang du mdzad/ brgyad cu rtsa gcig pa me pho stag la gshegs so// bdag

nyid chen po 'di la/ 'jam dbyangs chos mgon pa/ rtogs ldan sngo nyal ma ye shes rgyal mtshan/ tshal min pa bsod nams bzang po/ lha khang stengs pa sangs rgyas rin chen/ sman
chu ba sangs rgyas blo gros/ shes rab rdo rje sogs dus kyi 'khor lo'i mkhas grub kyi slob ma mang du byung ste/ de dag las chos mgon pa ni bshad zin la/ sngo nyal ma ni/
tshal dbus gling du bzhugs nas chos 'di dar bar mdzad do// //tshal min pa bsod nams bzang po/tshal min pa ni/ dger phu spyi mo lung du/ yab ldong thar bzang dang yum dkon
mchog dpal mo'i sras su lcags sbrul la 'khrungs/ lo lnga pa la gnyag chen pa las dge bsnyen mnos/ bcu gcig pa la mkhan chen don grub dpal ba las rab tu byung / bco brgyad
pa la mkhan po yon tan rgyal mtshan las bsnyen par rdzogs/ chos rje phyogs rgyal ba/ ma ti paN chen/ nya dbon kun dga' rnams la/ dus 'khor gyi dbang rgyud bshad man ngag
dang bcas pa gsan/ bzhi bcu pa la dge 'dun sgang ba'i mkhan po mdzad de lo nyi shu'i bar bskyangs/ re gsum pa la karma pa de bzhin gshegs pas tshal min dgon pa phul bas
der bzhugs te khrid bshad dbang gsum gyi gdul bya yun ring du bskyangs/ dbang

sgrub kyi yig cha yang mdzad/ chen po kun gyi yang bla mar gyur te/ chos rje de bzhin gshegs pa dang mthong ba don ldan gnyi kas zhabs la gtugs/ gya brgyad pa la nyi zla'i
grongs ltas drag po byung ba na/ srog rtsol gyis zhag gsum na bzlogs te/ rgan po myur du 'chi ba'i ltas shar ba// rim gro man ngag zab mos re shig bzlogs// lo gsum 'tsho
ba'i rtags dang rten 'brel 'dzom// zhes gsungs/ dgu bcu pa la phar phyin TI ka mdzad/ go gnyis pa la sems 'grel gsum la gzabs bshad mdzad/ go gsum pa chu mo glang la gshegs
so//dka' bcu pa padma bzang po/de'i slob ma'i thu bo gsum las/ dka' bcu pa padma bzang pos rgyud 'grel gyi bshad pa lan mang du gsungs shing TIka chen yang mdzad do//chos
rje chos bzang nyi ma/chos rje chos bzang nyi mas/ g.ya' snang ri khrod btab/ dus 'khor gyi bshad sgrub gnyi ga'i gra btsugs te sbyor drug la rtse gcig tu byed pa'i sgrub
pa mang du byung ngo // 'phags chen bsod nams dad kyis bsnyung gnas kyi sde btsugs shing sbyor drug gi 'phrin las rgyas par mdzad do// //sangs rgyas rin chen/lha khang
stengs pa sangs rgyas rin chen ni/ mkhas grub chos dpal ba'i sras su sne'u mkhar du sa mo yos la 'khrungs/ byis pa'i dus nas

theg pa chen po'i rigs la gnas pas gzhan dang kha 'thab tsam yang mdzad ma myong / sku na phra ba nyid nas yab mes kyi chos brtag gnyis rngog lugs/ phur pa rta mgrin bla ma
sogs bka' gter gyi chos mang po gsan/ de nas rtse thang du chen po chos seng ba dang slob dpon 'od zer dpal ba la phar tshad lo chen byang rtse la rgyud bshad tshar phyed
dang gnyis/ lo tsA ba nam mkha' bzang bo la tshar gnyis/ chos rje phyogs pa la dbang yongs su rdzogs pa/ rgyud bshad tshar gnyis/ sbyor drug dang bsnyen sgrub rtogs ldan
sngo nyal ma la rgyud 'grel phyogs mchan/ chos 'khor gling pa 'jam dkar la don dam bsnyen pa dang lta 'dod mdor bstan/ zhang ston rgya bo la rgyud 'grel kun mkhyen chen
po'i mchan dang bcas pa/ ri ston blo chen 'od la rgyud 'grel lo grags pa'i 'gyur dang / nA ro pa'i dbang mdor bstan gyi 'grel pa gsan/ kun mkhyen chen po lha sar phebs dus
bsnyen par rdzogs/ chos phran 'ga' yang gsan/ de rnams las phyogs las rnam rgyal ba'i lugs nyid gtso bor mdzad/ de nas sgrub pa la zhugs te yan lag drug gi rnal 'byor
lhur blangs pa'i tshe sku lus mes bsregs pa 'dra ba'i bsnyun gyis lo dgur bsnyung yang thugs dam ma chag

de nas bsnyun las grol zhing grub pa brnyes nas rgyud 'grel gyi bshad pa yang gnang / rgyun ldan du skya ser pho mo la sogs pa'i gdul bya mang po la sbyor drug gi khrid btab
ste/ gzhan gyi don yun ring du mdzad nas/ gya drug pa shing pho 'brug la sku'i skye ba snga ma'i gnas dga' ldan du byon to// //'gos lo tsA ba chen po gzhon nu dpal/de'i
slob ma'i thu bo thams cad mkhyen pa 'gos lo tsA ba chen po gzhon nu dpal ni/ yul rgya sman lha khang gi mda' ngam pa ra'i grong nag mo dbus khyim du/ yab 'gos ston 'byung
gnas rdo rje dang yum sri thar skyid la sras lnga 'khrungs pa'i gsum pa yin/ chu pho spre'u la 'khrungs/ dgung lo dgu la spyan g.yas mkhan chen sangs rgyas bstan pa las
rab tu byung / slob dpon shes rab dar las spyod 'jug gsan/ khong gi zhal nas dka' bzhi dus 'khor dang bcas pa cig ci nas kyang slobs gsung bas dus 'khor slob pa la khyad
che bar byung gsung / bcu gnyis pa la rtses thang du byon te bsam bzang pa las rnam 'grel dang ston shAka pa las phar phyin rgyud bla gsan/ rgyud bla thugs la zin pa dang
mkhyen pa dus mnyam du byung / thang sag tu ye rgyal pa la rtsa 'jug tshig gsal bzhi brgya pa gsan pas zla ba shar ba'i mtshan ma brnyes/ nyer

gnyis pa la skyor mo lung du bsam gtan don grub pa la 'dul mngon gsan/ de'i tshe ra tshag jo mo mjal te gsol ba mang du btab/ thang sag tu ye rgyal ba la na bza' 'bul du thegs
pas kha ba bab ste yab kyi la thog tu nub gcig bzhugs pa'i tshe/ rdo rje rnal 'byor ma dngos su gzigs/ ra tshag jo mos byin gyis brlabs par 'dug gsung / chos rje de bzhin
gshegs pa rtses thang du phebs pa la thugs bskyed dang chos drug gsan/ zhi byed kyi dpe cig phyag tu byung dus/ byang phyogs kyi nam mkha' la 'jam dbyangs sprin gseb
tu bzhugs pa gzigs/ gung snang pa la bde mchog lus dkyil gyi dbang zhus nas/ 'on gyi bkra shis do khar rje rin po che blo bzang grags pa la nA ro chos drug lam rim dbu ma
gsan/ rkyang chen pa shAkya shri la dus 'khor rgyud 'grel gsan cing rkyang chen pa dang lhan cig lha khang stengs su sangs rin pa la dus 'khor gyi dbang zhus/ phyis rgyud
bshad man ngag dang bcas pa yongs su rdzogs par gsan/ gnas der zhing blon gyis zhal dngos su bstan/ mal gro rgya stengs kyi spyan snga rin chen 'phel la bka' gdams kyi
chos skor mang du gsan/ nyer lnga pa la shangs ri bo dge 'phel du

shangs pa kun mkhyen pa la zla ba lnga'i bar du thugs bskyed dang dus 'khor gyi dbang rgyud 'grel bu lugs kyi bshad pa/ dpal ldan bla ma'i TIka chen/ 'khor lo sdom chen dang
gshed dmar la sogs pa'i dbang rjes gnang sum cu lhag gsan/ kun mkhyen pa'i gsung nas khyed kyis dus 'khor legs par shod/ thog mar rtsis bzhin bslabs la de rjes rgyud 'grel
la sbyor zhes bka' gtad/ nyer bdun pa la snang thang du lo tsA ba sanggha shri la ka lA pa dang / mkhan chen grub she ba la bslab btus skye rabs ched du brjod pa'i tshom
bya ba mdo sde rgyan gsan/ bstan 'gyur gyi gzigs rtogs kyang grub/ khyad par byang chen du dus 'khor rgyud 'grel la legs par sbyangs pas thugs kyi dpyad pa mthar phyin/
grub chen bsod blo ba la mdo sde rgyan 'byed gnyis gsan/ nyer brgyad pa la rta nag tu chos rje sgrol ma pa las sgyu 'phrul sogs rnying ma'i skor po ti lnga bcu tsam gsan
cing sbyangs/ de dus mnal lam du jo mo nang gsal bar gzigs pa phyis mjal du thegs pas de nyid ji lta ba bzhin du 'dug gsungs/ chos rje rong chen pa la snga phyir phar
phyin rtsa 'jug rnam nges rim lnga sogs gsan/ rab brtan gling du mkhan chen rgyal bzang pa la sbyor drug dang / sbe zhing du byang chub dpal ba la rngog chos sogs mang du
gsan/ so bzhi pa la stag rtse bas

rgya dur gyi mkhan sar bzhugs par gsol bas lo drug bzhugs/ de'i tshe slob dpon nam legs pa la dus 'khor rgyud 'grel gnang / so dgu pa la bzang pa blo rgyam la mngon pa gsan/
rgya dur bskyar nas lha pa rin po che rdo rje bla ma la ye shes zhabs lugs/ spyan snga nyer gnyis pa la do ha dang phyag chen gsan/ bzhi bcu pa la grar sems dpa' chen po
la sgron gsal dang / gong dkar du zhwa lu ba grags pa rgyal mtshan la yo ga rab 'byams phyis sne gdong rtser grub pa sde bdun gsan/ yongs rdzogs kyi paNDi ta chen por gyur
nas rtses thang du chos rje nam pa sogs sde snod 'dzin pa mang po la dus 'khor rgyud 'grel gsungs/ zhe gnyis pa la/ paN chen nags kyi rin chen rtses thang du phebs pa
la brtag cing dpyad pas mkhyen pa'i gting mi mngon par dgongs nas lu yi pa'i dbang gsan/ zhe bzhi pa la bsam gtan gling du thugs dam la bzhugs pas slongs che bar byung te
bsnyun drag pos btab pa na chos brgyad mgo snyoms shing thugs las byon pa'i man ngag nyams su bzhes pas khro gnyer ba'i sgra byung ma thag bsnyun dwangs/ slar yang paN
chen la sbyor drug gi khrid dang mi g.yo ba'i dbang gsan/ mchim phur dbang mdor bstan gyi bka' 'grel sogs

'gyur mang po mdzad/ 'gos lo tsA ba zhes mtshan gsol/ rdo rje phreng ba'i dbang / bde dgyes/ mi g.yo ba/ gra lnga rnams kyi dbang / dbang mdor bstan/ dpe med 'tsho'i sbyor
drug rtsa 'grel/ mtshan brjod dpyid thig 'grel pa/ man snye/ mi g.yo bla med kyi rgyud rnams gsan/ de'i tshe rje 'di spyir rig pa'i gnas ji snyed pa la mkhas/ khyad par rgyal
ba'i gsung rab mtha' dag gi tshig don drang nges ma lus pa dpyis phyin du mkhyen cing smra ba'i spobs pa mchog tu dge bas/ paN chen gyi zhal nas paNDi ta mi'i nyi ma'i
shes rab lta bu ma mthong / mi'i nyi ma ni gshegs/ da ni 'dzam bu'i gling na ku ma ra shri las mkhas pa mi snang gsung te mchog tu bsngags par mdzad do// sa pho rta'i
lo la chos rgyal grags pa 'byung gnas pas sbyin bdag mdzad de btsan thang du dmar ston rgyal mtshan 'od zer ba la rje 'di nyid sogs sde snod 'dzin pa mang pos kri ya sa mutstsha
sogs dbang rjes gnang rgya mtsho lta bu gsan/ 'on chos sdings su rgod phrug chos rje la phag mo gzhung drug gsan nas dwags phyogs su thegs/ ku rab pa dang 'brum mda'
bas bsnyen bskur te smyon phug tu thugs dam mdzad cing sher phyin dgu ba sogs kyi 'gyur mdzad/ de nas tsa rir thegs te sdong bo mkhar ngang zil chen dang skyo go tshal
dang /

g.yag phug rnams su zla ba drug thugs dam mdzad/ slar dwags por phebs te sprul sku chos dpa' ye shes pa la chos drug gsan/ sgam por thegs dus sku 'dra rin po che de sgam po
pa dngos su mjal zhing / de'u shar mar chos nyid kyi bden pa gzigs te der nga la go ba skyes pa yin gsung / dwags po la bar du ri mi 'babs pa bsod nams rin chen la phyag
chen spyod yul do ha gsan/ zhe dgu pa la yar klungs su phebs rgod phrug pa la ayon bsnyen sgrub gsan/ gzhan la bstan na phan pa rgya chen po 'byung zhes lung bstan/ lnga
bcu pa la yid bzang rtser bzhugs te dmar ston pa dang / chos rje nam pa dang / dpal kun bzang rtse pa la sbyor drug gnang / de'i phyi lo chu pho khyi'i nag zla la/ chos
rgyal grags pa 'byung gnas kyi bkas dpon slob rnams la phogs dang chos ja gnang nas slob dpon rin po che ye shes rgyal mtshos gtsos pa'i sde snod 'dzin pa'i dpe 'grims dgu
bcu lhag la rgyud 'grel gyi bshad pa rgyas par gnang / ye shes rgya mtsho bas zhus nas rgyud gsum gsang ba rnam phye mdzad/ chu mo phag la rtsis la 'khrul sel yang mdzad/
skyam 'chad pa stengs su sgron gsal la 'gyur bcos mdzad nas rje nam pa sogs la gsungs/ 'ju lha khang

stengs su yang / gdan sa sangs rgyas rgyal mtshan/ bla ma bkras bsod pa/ ston nyi sogs la rgyud 'grel gsung / bkras bsod pas zhus nas bskyed rim yan lag bzhi pa mdzad/ nga
bdun pa la ljang pho brang du chos rje lo chen la rgyud 'grel gsungs/ de'i phyi lo la chos rje nam pa dang lo chen la sgron gsal nges don gyi bshad pa rtsal du bton nas gsungs/
sbrul lo la dpal kun bzang rtse pas zhus te lha khang stengs su sde snod 'dzin pa mang po la rgyud 'grel gsungs/ rta lo la rdo'i mthong smon dgon par chen po dpal
'byor ba sogs sde snod 'dzin pa mang po la rgyud 'grel gsungs/ lug lo la chos sdings g.yu lo bkod par sku mtshams mdzad/ re gcig pa la paN chen gdan 'dren pa la thegs te/
ngur mig gi sgrol ma la gsol ba btab pas/ mnal lam du sgrol ma'i utpa la'i sdong po'i 'og la dpon slob rnams byon pa'i mtshan ma byung / lam rnams su'ang sde snod 'dzin
pa mang po la chos gsungs/ chos rje nyid la stod du bzhugs nas slob ma rnams bal bor paN chen gdan 'dren du brdzangs/ paN chen ding ri ste dmar du phebs pa la mjal te sna
len bzang po bshams/ paN chen gyi mdzad pa'i sha wa ri'i bstod pa bsgyur/ paN chen chos gsung pa dang dbang

bskur ba'i lo tsA yang mdzad/si tu rnam rgyal grags pas dus 'khor skor gyi dri ba mang du mdzad pa la the tshom rtsa ba nas bsal bas mchog tu gus par 'dzin/ seng ge rtse nas
phebs pa'i nyin phyi bas thog nyid du lce rtse skan sbyar gyi 'gyur mdzad/ re lngar phebs dus bcu gsum ma'i mchod chog dang tsarba Ti'i bstod pa'i 'gyur mdzad/ rim gyis
sne gdong rtser phebs/ paN chen la snang ba'i phreng ba dang dril bu rim lnga gsan/ glang thang spyan snga kun rdor ba la sgron gsal snang / re bzhi pa la paN chen bal por
thegs rjes skyam 'chad pa stengs su dpal kun bzang rtse pa sogs la sgron gsal gsungs/ de nas smin rir chos rje bstan pa bas gdan drangs smin ri ba'i dge bshes mang po
dang khrid thob brgya lhag la rgyud 'grel gsungs/ re lnga pa la sman cig pa shes rab bzang po la zhi byed gsan/ de rjes chos rje sman cig pa dpon slob la zhi khro'i dbang
sogs gnang / de nas yar klungs su phebs nas zhi byed kyi thugs dam sku mtshams mdzad/ de nas zhal snga pa kun rgyal ba la phur ba'i dbang gnang / rdor bzang pa sogs dge
bshes mang po la/ sgron gsal brtag gnyis sgyu 'phrul sogs gnang / rgyal dbang chos rje kun dga' dpal 'byor ba dang / dpal

kun bzang rtse ba la rgyud 'grel gnang / don gcig pa la/ stag lung par gdan drangs te/ phan yul gyi de'u gong du phebs pa'i nyin bdun gyi brag logs la shAkya thub pa'i sku
sku chos ser po mnabs pa gzigs/ chos rje ngag gi dbang phyug la dus 'khor sogs gnang / rong po chen po/ kong po thang mgon pa/ 'ba' rom pa sogs dge bshes mang po la chos
gsungs/ rwa sgreng du thegs pas 'jam rdor gyi sku de ye shes kyi sku dngos su gzigs/ don gsum pa la ljang phu bkra shis dgon par lo gcig gi bar du sku mtshams la bzhugs pas
da ltar gyi snang ba 'di thams cad 'od gsal 'ba' zhig tu 'char bar 'dug gsung / stag lung pas zhus te dus 'khor bka' 'grel/ 'khrul 'khor bcu gcig gi nang bshad/ red mda'
ba'i rtsod lan rnams mdzad/ don bdun pa la yid bzang rtser sku mtshams dam po la bzhugs pa'i khongs su mchod rten chen mo grub nas/ tshong 'dus yangs pa can du phebs te/
chos kyi rje spyan snga rin po che la sems 'brel skor phran dang bcas pa gnang / smon thang du sku mtshams dam po la bzhugs pa'i khong nas chos mang du gnang / go lung
par 'khrungs pa sogs sngon gyi gnas rjes su dran pa dang / lha'i mig dang / gzhan gyi sems

shes pa sogs mngon par mkhyen pa mnga'/ rgyud bla'i 'grel bshad chen mo mdzad pa na/ sa g.yo ba dang rje btsun gyi byin gyis brlabs pa'i mtshan ma byung / gya gsum pa la mngon
dga' chos rdzong du phebs chos rnams lhug par rtsol bzhin pa'i ngang nas me pho spre'u la tshong 'dus yangs pa can du thegs te/ sprul sku rin po che zhwa dmar cod pan
'dzin pa bzhi pa phebs pa la dpal mkha' spyod pa'i lugs kyi rim lnga/ phyag chen/ rlung sems/ gnyis med sbyor drug ber nag can gsan cing phyis mkha' 'gro rgya mtsho'i dbang
rgyud 'grel phag mo snying thig rnams gsan/ spyir bla ma drug cu rtsa drug mnga'/ sprul sku rin po che la sha wa ra'i sbyor drug rgyud gsum gsang ba gnang / bsnyen par
rdzogs pa'i mkhan po mdzad/ de nas mngon dga' chos rdzong du sprul sku rin po che la sems 'brel bskor sogs chos rnams bum pa gang byo'i tshul du gnang / sbyor drug gi khrid
yig dang phar phyin TIka chen mdzad/ gya bdun pa la yang dgon pho brang du bzhugs te chos rje lo chen la rdo rje snying 'grel gyi bshad pa gnang / dgu bcu pa me mo glang
gi lo zla ba bcu gcig pa'i nyer brgyad la sku'i bkod pa bsdus so//

dpal ldan bla ma mchog 'dis dus kyi 'khor lo'i dka' ba'i gnas rnams legs par dkrol zhing / 'jig rten las 'das pa'i dbang bzhi pa sbyor ba yan lag drug gi gsang mdzod la nges
pa'i spobs pa thob par mdzad pas bdag la bka' drin lhag par che'o//chos rje dmar ston pa/bdag nyid chen po 'di'i slob ma'i mchog ni/ dmar ston rgyal mtshan 'od zer/ slob
dpon rin po che ye shes rgya mtsho/ stag lung rin po che ngag gi dbang phyug sprul sku rin po che zhwa dmar cod pan 'dzin pa/ chos rje rin po che nam mkha' blo gros/ spyan
snga rin po che ngag gi dbang phyug chen po dpal 'byor rgya mtsho/ lo chen bsod nams rgya mtsho/ rgyal dbang chos rje kun dga' dpal 'byor/ chos rje bstan pa rgyal mtshan/
glang thang spyan snga ba kun dga' rdo rje/ dpal kun bzang rtse pa chen po/ rgyal sras gzhon nu dbang phyug lhun sde rab 'byams pa/ chos rje lha lung pa nam mkha' rgyal
mtshan/ dka' bcu pa grags pa mtha' yas sogs sde snod 'dzin pa chen po khyad par dus kyi 'khor lo la mkhas pa mang du byon pa las/chos rje dmar ston pa ni/ dmar khams
pa grags bzang dang / ngor pa kun dga' bzang po sogs bla ma dam pa mang du bsnyen nas dka' chen bzhi sogs sde snod mtha' dag la

thugs sbyangs/ gsang sngags rgya mtsho'i pha rol tu son/ chos rgyal grags pa 'byung gnas pa'i gtsug rgyan du bzhugs nas sa pho rta la btsan thang du dbus phyogs kyi sde snod
'dzin pa phal mo che la bod du byung ngo 'tshal gyi dbang dang / rgyud bshad sgrub skor dang bcas pa gnang bas btsan thang dbang mangs su grags/ yon du gser gyi phung po
chen po byung bas gcig kyang ma god par dmar khams pa dang ngor chen pa la phul nas/ rje 'di'i zhabs la gtugs te gangs can na mchog gi bla ma khyed nyid las lhag pa ma
rnyed pas tshe gcig la sangs rgya bas man ngag sbyor ba yan lag drug rdzogs pa cig zhu zhes gsung ba la man ngag mtha' dag rdzogs par gnang / gsan ma thag khams su byon te
bug sgo 'dag sbyar can zhig tu ji srid 'tsho'i bar du sgrub pa snying por mdzad pa la thugs thag bcad nas gzhan la chos gsung ba sogs ye ma gnang bar thugs dam la rtse
gcig tu bzhugs so//stag lung pa/stag lung pa ni/ sa pho khyi la 'khrungs/ bla ma mang du bsten nas mdo sngags kyi gzhung lugs rgya mtsho lta bu gsan/ sgrub rgyud kyi gdams
pas phyug khyad par du 'gos lo tsA ba gdan drangs te/ sbyor drug gi khrid/ rgyud 'grel gyi bshad pa sogs sems 'grel gyi skor phran dang bcas pa/ 'phags skor/ ye shes zhabs
lugs/ mtshan brjod/

rnam snang mngon byang / zhi byed/ spyod yul/ rgyud bla ma rnams gsan/ rgyal ba'i gsung rab mtha' dag la mchog tu mkhas shing grub pa'i dbang phyug tu gyur/ phyogs kun tu snyan
par grags/ ljang gi rgyal khams yan phrin las kyis khyab/ sde snod 'dzin pa phal mo che zhabs drung du lhags pa na mkhyen pa'i gting mi dpogs par zhum/ dgung lo don
dgu'i bar du bstan pa dang 'gro ba la phan pa che bar mdzad do// //chos rje rin po che nam mkha' blo gros/chos rje rin po che nam mkha' blo gros ni/ yul yar klungs dge ra
sar yab rdo rje padma rgyal po dang yum lha mo skyid kyi sras su chu mo lug la 'khrungs/ g.ye ba'i rkun mas gdan drangs tshe nyi zhur gyi steng du spyan ras gzigs bzhugs
pa zhal gzigs/ dgung lo dgu pa la rtse thang du chen po tshul blo ba las rab tu byung / ston shAka pa dang blo rgyal ba las phar tshad la sbyangs/ bcu pa la karma pa de
bzhin gshegs pa la chos drug gsan/ 'bras spungs su chos rje bkra shis dpal ldan pa dang rab mchog pa las dka' bzhi dang dbu ma gsan cing sbyangs/

rgyal tshab dar ma rin chen dang bzang skyong ba dang shar pa ye rgyal ba la chos mang du gsan/ gtsang phyogs su jo mo nang gi bar du byon nas kun mkhyen chen po'i slob ma
sgrub pa mo 'od gsal 'bum dang 'u lu gnyis la chos 'brel gsan/ snar thang du grub chen bsod blo ba dang / chos rje a mo ba la chos 'brel gsan/ nyer dgu pa la sna mo chos
rdzong du mtshan sgrog pa'i mkhan po legs rin pa/ dge blo pa dpal rin pa rnams la mkhan slob bzhus te bsnyen par rdzogs/ rtse thang du 'gos lo tsA ba la dus 'khor rgyud 'grel
dang phar phyin gsan/ rgyal bzang rgyud 'bum zhus dag gi phyag phyir thegs te rgyud 'grel skyar chos

su gsan/ lha khang stengs su yang gdan sa ba dang lhan cig rgyud 'grel dang rgyud bla gsan/ rtses thang du chen po blo rgyal ba'i 'chad nyan pa mdzad de dge bshes mang du thon/
de dus gtsang phyogs su chos bar la thegs pa'i tshe 'u yug dka' bzhi pa sangs rgyas rgyal mtshan la rdo rje phreng ba dang mi tra brgya rtsa'i dbang gsan/ so drug pa
la dmar ston rgyal mtshan 'od zer la kr-i ya sa mu tstsha sogs dbang rjes gnang brgya lhag dang bde dgyes kyi rgyud lam 'bras lam skor/ paN chen nags kyi rin chen la mi
g.yo bla med kyi dbang / paNDi ta shA ri 'u tral mtshan brjod/ chos rgyal grags pa 'byung gnas la khams sum rnam rgyal sogs kyi dbang / byang chub dpal ba la rngog chos/
slob dpon ye shes rgya mtsho la dus 'khor dang dpal mchog gi dbang / mkhan chen bsod nams mchog grub pa la dbang rjes gnang lung mang po yar 'brog tu skyes mchog smon lam
ba la bde mchog sogs mang du gsan/ 'gos lo tsA ba la phar tshad gsan cing sbyor drug gi gdams pa mnos pas rtogs pa 'khrungs/ rtses thang sgrub mchod chen mo thog mar 'dzugs
pa'i sgrub las dang / dus 'khor sgrub mchod kyang mdzad/ spyan snga rin po che

yum gyi lhums su zhugs pa'i tshe gong mas bka' gnang ste lha sar smon lam 'debs pa la thegs/ rtses thang gi 'chad nyan chen po bsod yes pa la gtad nas 'on bu bla mkhar sogs
dben gnas rnams su thugs dam la rtse gcig tu bzhugs/ lhag tu mkhan chen shAkya grags pa la sems khrid/ sbyor drug phyag chen/ chos drug sogs gsan/ zhal snga nas kun rgyal
ba la dbang mang po dang grub snying gsan/ dga' ldan dgon par sku mtshams la bzhugs pas bar do la bogs thon/ zhe lnga ba la 'on bu bla mkhar du bla sgrub mdzad nas ljang
pho brang du 'gos lo tsA bas chos kyi gsang mdzod brtol te 'phags skor ye shes zhabs lugs/ mdo sgyu sems phyogs sogs chos rnams gtad/ 'o khar chos rje chos grags pa la
rgyud 'bum gsan/ zhe brgyad pa la kong por thegs te/ sprul sku chos dpal ye shes dang mkhan chen lhag ru ba la bsnyen sgrub sogs zab chos mang po gsan/ de nas tsa rir sdong
po mkhar du bla sgrub mdzad/ klu rgyal dbang po lha lhag gis slob bu brgya 'bul bar khas blangs/ zhing skyong dam la btags/ lnga bcu pa la 'on gyi dpal rir phebs te 'gos
lo tsA ba la gang snang stong gzugs kho nar

'char zhing brtan pa'i rtogs pa phul bde drod rang 'bar/ de na skyam 'chad pa stengs su 'dul ba dang sbyor drug sogs chos mang du gsungs/ de'i gzhi bdag gis sems bskyed zhus
pas yul mi rnams mchog tu gus par gyur/  nam mkha'i bya la'ang sgom thebs pa'i grags pa byung / rwa khrid lug khrid thub pa'i slob ma zhig byung na ngo sprod 'debs pa la
gnas 'gyu la khyad med gsung / re gnyis pa la spyan snga rin po che'i bla ma mdzad/ re bzhi pa la lha sar thegs nas smon lam btab ste gung thang / dol gyi gangs khrod/
zhu la'i rdza rnams su sbyor drug sogs chos mang du gsungs/ sa pho byi ba la rje nyid kyis las dpon mdzad de/ rtses thang du mchod rten chen mo bzhengs/ yang dben du yang
rnam rgyal mchod rten bzhengs/ don gsum pa la g.ya' bzang su sbyor drug sogs khrid mang du bstsal/ sprul sku rin po che bsnyen par rdzogs pa'i slob dpon mdzad/ don lnga
pa me mo bya'i lo hor zla bzhi pa'i nyi shu brgyad la byams pa gling du 'ja' 'od dang me tog gi char dang / pi wang gi sgra dang bcas te sku'i bkod pa bsdus pa'i tshe dbu'i
gtsug

tor 'phags pa las 'o ma lta bu'i byang chub kyi sems phyur ba byung ngo // dam pa 'di la bdag gis 'khor lo sdom chen gyi dbang / sha wa ra dang dpe med 'tsho'i sbyor drug yu
mo'i gsal sgron/ dus 'khor dka' 'grel rnams mnos so//chos kyi rje spyan snga pa/chos kyi rje spyan snga rin po che ni/ yab chos rgyal grags pa 'byung gnas dang / yum skyo
bza' dbang 'dzoms ma'i sras su sa mo lug la bltams/ jo gdan nyi ma ba la gshed dmar gyi dbang lan mang po dang / dmar ston pa la mnyan mgon gyi rjes gnang zhus/ chos skyong
'dis 'phrin las sgrub par 'dug ces lung bstan/ dgung lo bzhi pa la rgod phrug chos rje la dge bsnyen mnos shing rab tu byung / mtshan ngag gi dbang phyug grags pa phyogs
thams cad las rnam par rgyal ba'i lha zhes gsol/ rgyal bzang smon mkhar du yab sras mjal/ yab kyi drung du ye shes mgon po'i dbang sogs gsan/ slob dpon mnga' ris bka'
bcu ba las phar tshad 'dul mngon la sbyangs bas/ skyes stobs kyis tshegs med par mkhyen/ paN chen nags kyi rin chen la dril bu rim sngags gsan/ bcu bzhi pa la rtses thang
gi

gdan sar bzhugs te/ sde snod 'dzin pa rgya mtsho lta bu la/ dka' chen bzhi rgyas par gsungs pas 'dus pa thams cad ngo mtshar du 'dzin/ bcu drug pa la dpal kun tu bzang po'i
nags khrod du 'jigs pa med pa sengge'i khri la lha dang bcas pa yongs kyis bzhugs su gsol te/ bka' rgyud kyi bla khab kyis phyogs kun tu khyab par mdzad/ nyer lnga pa la
slob dpon ye shes rgya mtsho ba la/ dus 'khor yo ga sogs kyi dbang mnos/ dpal kun bzang rtse bas phyag len rnams phul/ nyer drug pa la chos rje na ma pa la sbyor drug rgyud
'grel rdo rje phreng ba mi tra brgya rtsa sogs dbang rjes gnang / gzhung khrid man ngag rje de nyid la mnga' ba phal che ba gsan/ so gcig pa la thams cad mkhyen pa 'gos
lo tsA ba la sems 'grel skor phran dang bcas pa sogs gsang sngags gsar rnying gi dbang khrid gzhung bshad mang po dang / sde snod kyi bshad pa mang du gsan/ sgra snyan
rtsis sogs rig pa'i gnas phra mo rnams la yang rab tu byang bar gyur/ so bzhi pa la 'gos lo tsA ba/ chos rje nam pa/ mkhan chen 'gro bzang rnams la mkhan slob zhus te bsnyen
par rdzogs/ 'gro bzang

pa la lung sde bzhi gsan/ so brgyad pa la zhwa dmar cod pan 'dzin pa la karma pa'i chos skor mtha' dag gsan/ mngon par rtogs pa'i yon tan dang ldan/ ye shes kyi mgon po rnams
kyis bka' bzhin sgrub/ zhe gnyis pa la sne sdong rtser phebs te khrims gnyis kyi sgo nas bstan pa gsal bar mdzad nas/ nga gsum pa lcags mo phag gi zla ba drug pa'i tshes
gnyis la me tog gi char dang bcas te dga' ldan du gshegs so//rgyal dbang chos rje kun dga' dpal 'byor/rgyal dbang chos rje kun dga' dpal 'byor ni/ gtsang ba rgyal sras
kyi sku skyer grags/ 'brug dang ra lung du bzhugs nas sgrub rgyud kyi bdag po mdzad/ sne gdong rtser paN chen nags kyi rin chen la sbyor drug dang / yid bzang rtser 'gos
lo tsA ba la rgyud 'grel gsan cing sbyangs/ slad du sgam po'i gdan sar bzhugs pa'i tshe/ 'on smon thang du phebs te 'gos lo tsA ba la dbang mdor bstan/ sgron gsal/ rgyud
bla rnams gsan/ sa stod smad thams cad du byon te 'gro phan rgya cher mdzad do//dpal kun bzang rtse ba/dpal kun bzang rtse ba ni/ sngags 'chang rin chen rnam rgyal gyi sras
su me mo bya la 'khrungs/ gdung zi

na/ skyes stobs kyi thugs rab che zhing sku mchog tu mdzes/ yab dang lha khang stengs pa sangs rin pa la rnying ma'i dbang po gsan/ dgung lo dgu la dbang grags pa rgyal mtshan
gyi zhabs la gtugs/ slob dpon thang chen pa tshul khrims rgyal mtshan las dge bsnyen mnos mtshan bsod nams rgyal mtshan dpal bzang por gsol/ bcu drug pa la rtses thang
du gong ma grags pa 'byung gnas pa'i gzims dpon mdzad/ bcu dgu pa la gong mas sne gdong ka bzhi bar bskos/ de'i tshe dmar ston rgyal mtshan 'od zer la kr-i ya sa mu tstsha
sogs dbang rgya mtsho dang / zhwa lu ba grags pa rgyal mtshan la dus 'khor yo ga rab 'byams sogs dbang mang po dang / paN chen nags kyi rin chen la dus 'khor gyi dbang
dang sbyor drug gi khrid rdo rje phreng ba sogs dang / bla brang ba nyi ma rgyal mtshan dang bsod nams dpal 'byor la gshed dmar gsang 'dus rdo rje phreng ba sogs dang rje
'gos lo tsA ba la sbyor drug gi khrid sems 'grel skor phran dang bcas pa dang / byang chub dpal ba la rngog chos dang / rgod phrug pa/ sgo mo ba bzang po dpal/ mkhan chen
byang bzang pa/

rgyal ba phyag na rnams la yang chos mang du gsan/ so gcig pa la ka bzhi bzhag ste kun bzang rtser bzhugs nas rdo rje phreng ba dang yo ga rab 'byams kyi dbang dang bshad pa
phyag khrid kyi dus chos btsugs pas phyag len mkhas pa mang du thon/ 'ol khar chos rje chos grags pa la dus 'khor rgyud 'grel gsan/ sne gdong bzang lcog tu yang bzhugs
te chos rje nam pa la mi tra brgya rtsa sogs dbang man ngag mang po dang / ye shes rgya mtsho ba la dus 'khor gyi dbang / bka' 'gyur ba la lung sde bzhi phal dkon mdo mangs
sher phyin gyi lung / chos nyi ba la gsang 'dus gnyis med rnam rgyal/ zhal snga nas la dbang rgyud bshad mang po dang ayon bsnyen sgrub sogs khrid mang po dang bka' rgyud
bka' 'bum/ byams pa gling pa la tshad ma dang snyan ngag me long / lhag ru pa la sems khrid phyag chen chos drug rdzogs chen a ro snying thig sogs khrid dang / dpal mkha'
spyod pa'i bka' 'bum gsan/ gong ma kun dga' legs pa'i bla ma mdzad de dbang man ngag dkyil 'khor gyi cho ga'i phyag khrid

mang du bstsal/ zhe gsum pa tsa rir thegs te tshogs 'khor mdzad pas mtshan ldan thod pa'i steng du rdo rje rnal 'byor ma/ e yig gi rnam par gzigs/ sgam po mjal nas slar tshong
'dus yangs pa can du phebs/ spyan snga rin po che la rgyud sde bzhi'i dkyil 'khor gyi cho ga phal mo che'i phyag khrid phul/ slob dpon ye shes rgya mtsho ba/ chos rje
nam pa/ thams cad mkhyen pa 'gos lo tsA ba/ zhwa dmar cod pan 'dzin pa rnams spyan snga rin po che'i bla mar spyan drangs pa la chos mang po gsan/ drug cu pa la thams cad
mkhyen pa 'gos lo tsA ba/ chos rje nam pa/ mkhan chen 'gro bzang snying po rnams la mkhan slob zhus nas bsnyen par rdzogs/ re lnga pa la sne gdong rtser byon nas mgon khang
stengs su bzhugs/ gsang sngags rgya mtsho'i pha rol tu son/ thugs dam rtogs pa mngon du gyur/ gang dang gang du bzhugs pa de dang der mngon par dbang bskur ba rgya mtsho
lta bu dang zab rgyas kyi chos lhug par bstsal bas sde snod 'dzin pa mang po dbang gi chu bos smin pa dang grol bar mdzad/ re bdun pa la chos rje rdo rje gdan pa kun
dga' rnam rgyal bas gdan drangs

pa la spyod rgyud dkyil 'khor bcu gnyis dang / kr-i ya sa mu tstsha dang / mdo dbang chen mo/ sgyu 'phrul zhi khro sogs gsar rnying gi dbang mang po dang / dpal ldan bla ma'i
dus 'khor TIka chen dang mdo sgyu sems gsum gyi rgyud bshad dang khrid sogs gnang / rje btsun ma sgrol ma rdo rje dang bcas pa'i skyabs sbyin gyi phyag rgya can sogs yi
dam gyi lha mang po'i zhal gzigs/ rje karma pa chos grags rgya mtsho la yang chos mang du gsan/ dpal ye shes dbang po'i sde la chos rnams gtad de/ don gcig pa me mo lug
gi zla ba bzhi pa'i tshes bco brgyad la sku'i bkod pa bsdus so//dam pa 'di la bdag gis 'jam dpal gyi lta 'dod mdor bstan dang dbang mdor bstan gyi dka' 'grel sAdhu pu tras
mdzad pa sogs dang / paN chen nags kyi rin chen nas brgyud pa'i dus kyi 'khor lo'i dbang mnos so//rgyal sras gzhon dbang bas yid bzang rtser bzhugs te/ rgyud bshad dang
khrid kyis gzhan don cher mdzad/ rtses thang bsam gtan gling du sgrub grwa yang btsugs so// chos rje lha lung bas lha lung du dbang rgyud bshad khrid kyis gdul bya mang
bo rjes su

gzung ngo //spyang lung chos sding pa/yang mkhan chen rgyal bzang pa'i slob ma spyang lung chos sding pa ni/ 'phan yul dmar zhogs su yab dmar dge bsnyen mgon po/ yum rdo rje
bu 'dren gyi sras su chu pho byi ba la 'khrungs/ dmar ston rgyam rin pa'i gcen po yin/ sengge dpal ba las dge bsnyen mnos/ mtshan gzhon nu blo gros su btags/ byang chub
tu thugs bskyed rdor dbyings kyi dbang gsan/ dpal ldan bla ma dam pa bsod nams rgyal mtshan dpal bzang po'i zhal slob spyang lung ba bsod nams sengge las dge tshul thob/
mchog dbang zhus nas sbyor drug sron lugs gsan cing / phyis mkhan chen yon tan blo gros la yang sbyor drug gsan pas nyams rtogs 'khrungs/ gro pa mkhan chen kun rgyal bas
mkhan po/ dmar ston dpal rin pas las kyi slob dpon shAkya rin chen gyis gsang ston pa mdzad nas bsnyen par rdzogs/ rtses thang du phebs te mkhan chen rgyal bzang pa las
dus 'khor gyi dbang rgyud 'grel phran dang bcas pa gsan/ bla ma de rnams dang / byang ngam rings pa zla mgon shes rab pa/ bla brang pa nyi ma rgyal mtshan/

red mda' ba/ lo tsA ba skyabs mchog dpal/ mkhas btsun gzhon nu 'od/ theg chen chos kyi rgyal po/ spyan snga nyer gnyis pa/ gnyag phu ba/ rje tsong kha pa/ shar pa ye shes rgyal
mtshan sogs mkhas btsun mang po bsten nas mdo sngags kyi gzhung lugs phal mo che la sbyangs shing / sbyor drug gi rtogs pa mngon du gyur pas gzhon nu nyid nas rtogs
ldan dka' bzhi ba zhes grags/ dgung lo bcu gsum nas sku rdo rje'i dkyil dkrung / gsung rdo rje'i bzlas pa/ thugs zung 'jug phyag rgya chen po las mi g.yel bar rgyun du bzhugs/
lta stangs grub pas spyan 'byed 'dzum mi mnga'/ stong gzugs kyi sha wa ra zhal gzigs/ sngon gyi gnas rjes su dran pa dang / gzhan gyi sems shes pa la sogs pa'i mngon
par shes pa mnga' spyang lung ri khrod du bzhugs nas khrid 'di'i sgo nas 'gro ba grangs las 'das pa grol ba mdzad de/ dgung lo brgya dang lnga bzhes pa me pho spre'u'i
lo la chos kyi dbyings su gshegs so// de la lhun sde rab 'byams pas gsan te khrid kyis 'phrin las

bskyangs so//stag pa chos kyi rdo rje/yang chos rje phyogs pas mkhas grub nam mkha' rgyal mtshan la dbang rgyud bshad man ngag dang bcas pa gnang / des stag pa chos kyi rdo
rje la gnang / de ni sde snod spyi dang khyad par du dus 'khor la shin tu mkhas shing / mngon shes dang ldan/ srog thur 'dres pas rlung la dbang thob pa'i mkhas grub zhig
go/skungs lungs pa sangs rgyas dpal/des skungs lungs pa sangs rgyas dpal/ des bdag gi bla ma rje dus 'khor zhabs pa la dbang rdzogs pa/ rgyud 'grel dbang mdor bstan/ sems
'grel gzhan gnyis/ sbyor drug gi khrid legs par gnang ngo //sman chu kha ba blo gros rgyal mtshan/sman chu kha ba blo gros rgyal mtshan ni/ kun mkhyen chen po la dus kyi
'khor lo'i dbang rgyud bshad man ngag dang bcas pa gsan nas/ la dong sman chu kha dang / byang 'bab rong rdza de'u rin chen spung par thugs dam rtse gcig tu mdzad cing
bshad sgrub kyi 'phrin las yun ring du bskyangs/ khrid yig ngo sprod dang bcas pa'ang mdzad mar me rong ba la sogs pa'i grub thob kyi slob ma mang du byung ngo // de'i dbon
pos sangs rgyas blo gros pa ni/ khu bos chos rje phyogs rgyal ba'i drung du btang / thog mar sde snod gsum la sbyangs/ khyad par sems 'grel

bskor la mkhas par gyur nas/ phyogs rgyal bas lo bcu gnyis kyi bar du 'dag 'byar la bzhag ste rtse gcig tu sgom du bcug pas grub pa brnyes nas/ la dong sman chu kha nyid du
bzhugs nas bshad sgrub kyi 'phrin las bskyangs so//'khrul zhig gzhon nu 'od/de'i slob ma 'khrul zhig gzhon nu 'od ni/ yul g.ye rong rlung 'gags kyi skam lung zhes par/ mes
po 'gar padma bzang po/ yab grags pa bzang po/ yum bde chen skyid kyi sras su sa pho spre'u la 'khrungs/ mes pos smi ri'i gzhi bdag la mna' zos pas/ yum ma gtogs nye du
thams cad 'das/ dgung lo lnga pa la bla ma tshul 'od pa las dge bsnyen mnos/ brgyad pa la khrab la kar mkhan chen sangs rgyas bzang po dang / mtshungs med gzhon nu grags
pa las rab tu byung / mtshan gzhon nu 'od du btags/ mkhan po dang slob dpon gzhon seng ba'i drung du 'dul mdzod la sbyangs/ bco brgyad pa la mkhan slob de gsum dang dge
'dun las bsnyen par rdzogs/ dbus g.yor gyi 'dul mdzod kyi grwa ba rnams su grwa bskor yang mdzad/ khrab la kar

'chad nyan mdzad dus chags sdang la thugs skyo nas/ mtshungs med pa'i drung du blo sbyong gsan pas byang chub kyi sems bcos ma ma yin pa 'khrungs/ snying rje'i gzhan dbang
gis rgyun du spyan chab 'byin pas/ mtshungs med pa'i zhal nas khyed kyi dbu 'di chu las byas pa 'dra zhes gsung / de nas gcod skor gsan te gnyan khrod 'ba' zhig brten nas
dur khrod gcig tu bzhugs pa'i thugs nyams la/ glo gnyis nas mi dkar dmar 'jigs su rung ba dbyug pa thogs pa re byung nas/ khyed kyis nged gnyis ma bcom na mi 'ong zer bas/
ro rkyang gi bgrod pa 'joms dgos pa'i brdar go gsung / de nas mtshungs med pa'i drung du zab lam gyi khrid dpal ldan bla ma'i lugs gsan pas/ rab kyi dang po rtogs pa ste/
zhes pa ltar rtags bcu rdzogs shing sku dang zhing khams mtha' yas pa gzigs/ 'phar g.yo 'dar sprug la sogs pa rdo rje'i nyams ci yang rdol/ gzhan yang rgyud bla rtsa
'grel sogs mang du gsan/ nyer lnga pa la bsam yas su 'od gsal dpal gyi dgon par thegs te/ dka' bzhi ba chos kyi rgyal mtshan pa la/ dus 'khor gyi dbang khrid/ phar phyin
rgyud bla rnams gsan/

bu lugs kyi khrid snga phyir tshar sum cu lhag pa gsan no// de nas khrab kar 'dar 'byar la lo gsum bzhugs pas sku lus kyi rtsa gnas gzigs/ der la ka ba nang ma mthun pas thugs
skyo ste skyi shod du thegs nas/ la dong sman chu kha'i dgon par sangs rgyas blo gros pa la sbyor drug phran dang bcas pa gsan/ slar yang bsam yas su chos kyi rgyal mtshan
pa las bsnyen sgrub/ spros med/ shangs chos rdzogs pa dmar khrid rnams zla ba bco brgyad kyi bar du mtshams khongs nas gsan/ mchod rten dkar po ba sangs rgyas skyabs
la gshed skor gsan/ zhabs kyi byin pa'i nang du rlung 'dzin pa'i thugs nyams byung ba'i tho rangs zhabs gnyis nag hrul song ste cig char gum/ dpon tshal pa na re 'di klu
gdol pa nag pos zin pas bcos su med zer/ de nas 'do li la btegs nas khrab la kar byon sku mtshams bsdams te mnyam par bzhag pas/ zla ba bzhi na be bum chung ngu zhig gdung
mtshams na yod pa len pa'i thugs nyams kyis har bzhengs pas bsnyung las grol te/ bsnyung zug thugs dam gyi bogs su thon pa 'di bla ma'i bka' drin yin

gsungs nas/ chos kyi rgyal mtshan pa khrab la kar gdan drangs te gser srang bzhi bcu phul bas shin tu mnyes/ de res dbang rjes gnang bzhi brgya lhag dang / bu rin po che dang
kun mkhyen chen po'i gsan yig na gang bzhugs kyi dus 'khor skor mtha' dag dang / lam 'bras lam skor dgu dang bcas pa/ yang dgon pa'i ri chos skor gsan/ snga phyir sku
mtshams 'dag 'byar lo bcu gcig mdzad/ rdo rje 'jigs byed kyi zhal gzigs/ smin ri'i gzhi bdag gis kyang drung du 'ongs nas dge bsnyen mnos te gdan drangs pas/ zhe lnga pa
la smin ri'i phug tu phebs sgrub sde yang btab/ slob ma'i tshogs mang du 'dus te 'dag 'byar la rtse gcig tu gnas pa'i lo mtshams pa brgyad cu lhag tsam 'khor mar byung /
g.ye gnyal yar klungs rnams su'ang thegs te khrid kyis 'gro don rgya chen po mdzad/ khyad par du chas dgon gsar bas sbyin bdag mdzad de khra 'brug tu chos kyi 'khor lo bskor
zhing slob ma'i tshogs khyams khra gang ba la sor bsam gyi khrid thabs gcig tu gnang ba na phal cher nyams rtogs mngon du gyur/ rdo rje'i tshig grub pas yon bdag

cig 'chi ba'i mgor phyag reg ste/ oM the gong gong zhes gsungs pas theg sgra dang bcas te gong du 'phos/ lta stangs grub pas spyan la 'byed 'dzum mi mnga' zhing mngon par mkhyen
pa mnga'/ chos brgyad mgo snyoms pas 'khrul zhig par grags/ gsang chab la gla rtsi'i dri bro zhing gzhan gyi nad thams cad sel ba'i sman gcig po mdzad tshems byon pa
rnams mu tig tu gyur/ lan cig chos grwar thog babs pa la rnal 'byor ma'i zhabs dran par byos shig gsung ma thag grwa pa rnams la stangs pa tsam yang med par thog de sku
drung de nas shar phyogs kyi wa chu'i bug pa la dmar hril li li song ste lung pa gzhan zhig tu song ba byung / don drug pa chu mo phag gi mchu'i zla ba'i nyer gnyis la chos
kyi dbyings su gshegs so// slob ma'i mchog kyang rgyal tshab blo gros dbang phyug chos rje bstan pa ba/ rje dus 'khor zhabs la sogs mang du byung ba las/rgyal tshab pa/rgyal
tshab pa ni/ chos lung mkhan chen rin rgyal ba dang / chu mig dgon gsar ba slob dpon byang rgyal ba la gtugs te mkhas pa

chen por gyur nas/ lha lung byang sems pa'i phyag phyir smin rir byon/ nyin cig 'khrul zhig pa'i/ ma hA kA la nga yin pas// nga yi bka' las ma 'da' zhig/ ces gsung drag po
gzhan gnang ba gzigs ma thag sgo gsum la ye shes phebs/ rje de phyag drug pa dngos su gzigs/ de nas sangs rgyas dngos kyi 'du shes kyis legs par bsten nas zab lam gyi khrid
sogs gdams pa mtha' dag nod de/ bsgoms pas mngon par rtogs pa'i yon tan dang ldan/ 'khrul zhig pa nyid kyi gdan sar bskos pas rgyal tshab par grags/ phyis paN chen nags
kyi rin chen la yang sbyor drug gsan/ yar klungs lha lung du'ang 'gro don rgya cher mdzad do//chos rje bstan pa ba/chos rje bstan pa ba ni/ yar klungs sprul sku'i rgyud
du 'khrungs/ khu bo sangs rgyas dbon du grags pa des khong rang gi bka' 'bum dbu la bzhag nas byin gyis brlabs/ g.ye rte'u rar rtse mo ba las rab tu byung / mtshan bstan
pa rgyal mtshan du btags/ 'khrul zhig pa dang/ sku zhang chos rje dang / yon bkras pa dang / thams cad mkhyen pa 'gos lo tsA ba rnams bsten nas/ dbang rgyud bshad

man ngag mtha' dag mnos te grub pa brnyes nas rgyud 'grel par du bzhengs/ smin ri ltar dga' lha lung du dbang khrid kyis gzhan phan mdzad do//rje dus 'khor zhabs pa/rje dus
'khor zhabs pa ni/ yar klungs lha lung du yab 'brug sgra dbon po dang / yum ston ma bde ba'i sras su me mo phag la 'khrungs gdung ngo rje/ dgung lo bdun la sman char dgon
par chen po tshul blo ba las dge bsnyen mnos te mtshan blo gros rgyal mtshan du btags/ smin rir 'khrul zhig pa'i drung du blo sbyong gsan/ rtses thang du dwags po 'od zer
sengge dang / 'jam dbyangs nam mkha' grags las rab tu byung / rnam 'grel la sbyangs te bcu drug pa la bshad ston mdzad/ 'jam dbyangs nam mkha' grags la dus 'khor gyi dbang
gsan/ 'khrul zhig pa la sbyor drug gsan pas rdo rje gsum gyi nyams dang mtshan ma bcu rdzogs par grub/ nyer gsum pa la smin rir mgon po phyag drug pa la bsnyen pa mdzad
pas mtshan ma brtan po brnyed/ mgon po la tshal min pa dang / rin rgyal ba dang / rkyang chen pa gsum po gang gi drung du phyin na dus 'khor gyi rgyud nyan pa la bzang
zhes lung ston par gsol bas

rin rgyal ba bzang pa'i lung bstan thob/ mnal lam la sngar gzigs ma myong bas lung pa zhig tu 'phur nas byon pas/ ri'i ngos kyi phug pa zhig na yid bzhin gyi nor bu rin po
che 'od zer gyi phung po bar 'brel bas phyogs thams cad rgyas par 'gengs pa yid 'phrod pa cig 'dug pa phyag tu lon te/ slar yang nam mkha' la 'phur bas phyag gi nor bu'i
'od kyis gnam sa thams cad khyab pa gcig rmis te/ mnal sad pa'i skabs su yang thugs la dga' ba khyad par can 'char ba zhig byung gsung / nyer bzhi pa la lha sar jo bo la
byin brlabs nan tan du zhus nas e waM du byon te 'jam dbyangs rin rgyal ba la rtsis dang sgrub dkyil gyi mdzub khrid legs par gsan/ de nas dpon slob rnams mal gro'i dgon
pa cig tu thegs nas slob ma nyi shu rtsa lnga dang stabs gcig tu rgyud 'grel gyi bshad pa gsan cing dri gtug gi sgo nas kyang dka' ba'i gnas mtha' dag bkral/ mal gro lung
ba de snga mnal lam du byung ba'i lung pa'i bkod pa de ji bzhin tu snang zhing / dgon pa'i sa cha de nor bu lon pa'i ri'i ngos de kar 'dug pas/ yid bzhin gyi nor bu lon
pa de rgyud 'grel

thob pa la lta bar 'dug gsung / de nas smin rir phebs dus 'phrul zhig pas dus 'khor gyi glegs bam gtad de bla ma dus 'khor ba zhes su mtshan gsol/ sbyor drug gi man ngag ma
lus pa dang kun mkhyen chen po'i bka' 'bum gnang / rgyal tshab pa la yang rgyud bla dang rgyud 'bum gyi lung gsan/ dus 'khor gyi rgyud la zhal ston 'khor mor mdzad/ nyer
bdun pa la gsang phur chos rje dpal seng ba'i drung du phar phyin dang dbu ma la sbyangs/ nyer dgu ba la snye mo ru dgon gsar du sku zhang chos rje rin chen bkra shis pa
la dus gsang bde dgyes mA yA gdan bzhi gshed dmar rdor dbyings sogs kyi dbang sgrub bskor/ dbang mdor bstan/ sbyor drug/ rim lnga/ spros med sogs gsan/ chos rje yon bkras
pa la rgyud 'grel gyi bshad pa tshar gsum dri gtug dang bcas pa'i sgo nas rgyas par gsan cing mkhas par sbyangs/ so gcig pa la sku zhang chos rje'i mkhan po/ yon bkras
pas las slob/ bkras rin pas gsang ston mdzad de bsnyen par rdzogs/ mtshan 'phags pa rin chen du btags/ so gnyis pa la shangs skungs lungs su sangs rgyas

dpal ba la bu dol gnyi ga'i lugs kyi dbang dang rgyud 'grel gyi zab bshad gsan/ rdo rje slob dpon bdag po'i dbang gi skabs su/ chos rje de nyid kyi bzhugs khri la bzhugs su
bcug nas bka' mi nus pa'i bka' gtad dang bcas te gnang / de nas smin rir lo gsum phyogs gsum gyi sku mtshams bcad de 'khrul zhig pa la ayon bsnyen sgrub/ lam 'bras/ ni gu/
yang dgon pa'i ri chos/ spyod yul/ dmar khrid sogs gsan/ thugs dam gyi rtsal thon/ bdag las gzhan gces kyi thugs bcos min 'khrungs/ der lo ltar gyi nag nya sgrub mchod
btsugs/ kong por byon te zhwa dmar cod pan 'dzin pa chos dpal ye shes pa la phyag chen dang / ku cor rtogs ldan pa la grub chen brgyad cu'i glud gsan/ sgam por dge bshes
mang po la rgyud 'grel gsungs/ slar smin rir phebs nas 'khrul zhig pa'i gdung la mchod pa 'bul zhing gdung ba'i gsol 'debs mdzad/ gnyal du byon te pho brang yangs rtser
khri dpon bkra shis dpal bzang po yab sras la dus 'khor gyi dbang gnang /

zhe gnyis pa la gtsang phyogs la thegs te/ dpal 'khor bde chen du chos rje dkon mchog bzang po la byams chos lnga gsan/ khro phu'i byams chen mjal nas sa skyar byon te/ chos
rje ngor pa'i gcung po gzhon nu pa la lam 'bras lam skor dang bcas pa/ ngor pa nyid la nA ro mkha' spyod dang lam dus kyi dbang / mus chen dkon mchog rgyal mtshan la bde
mchog nyung ngu'i rgyud dang gur brtag sam gsum gyi bshad pa dang sa skya pa'i bka' 'bum gsan/ la stod byang du bdag po rnam rgyal grags pa la 'khor lo sdom chen gyi dbang
gsan/ bdag pos bka' gnang nas dge bshes mang ba zhig la rgyud 'grel tshar gcig gsungs/ jo mo nang mjal dus mthong grol chen mo'i gdugs g.yas bskor du 'khor ba'i nyams
shar ma thag nam mkha' thams cad sangs rgyas kyi sku'i snang bas gang / thugs nyams 'ur langs te ting nge 'dzin gyi sgo mtha' yas pa 'khrungs/ de nas skungs lungs su chos
rje sangs rgyas dpal ba la rdo rje phreng ba la sogs pa'i dbang rjes gnang bzhi brgya lhag dang / rgyud sde du ma'i bshad pa dang sgrub skor/ shangs chos sbyor drug rigs
mi 'dra ba'i khrid rim du ma gsan/

phag mo gzhung drug ma'i dbang khrid gsan pa'i tshe/ rje skungs lungs pa'i drung na ka pA la bdud rtsis gang ba na rje btsun zhal gnyis ma sku mthe bong tsam cig 'dug pa gzigs
ma thag thod pa'i bdud rtsi de hor len mdzad nas gsol bas sku lus la bde ba khyad par can skyes/ chos rjes bka' gnang nas bla ma shambha la pa sogs skungs lungs pa'i
dge 'dun rnams la rgyud 'grel gsungs/ thang pa chos mdzad pa la'ang rgyud bshad gnang / zhe drug pa la yu mo'i dben gnas mjal nas/ byang chub gling du chos rje padma bzang
po la 'jam dbyangs dang mi g.yo ba gsan/ khong dus 'khor gyi DI kA brtsoms pa'i skabs kyis 'bel gtam nyin mtshan 'khor mor mdzad/ de nas rtsa ri mjal bas DA ki 'du ba'i
mtshan ma mang du gzigs/ snga phyir mtshan ldan thod pa'i drung du rnal 'byor ma'i cho ga dang 'brel ba'i tshogs 'khor stong phrag gcig mdzad/ gnyal padma gsal rje gangs
su mtshams dam po'i thugs dam lo gcig gnang / de nas byar padma brag chu dgon par bsam gtan khang bu chung ngu bug sgo can du/ thun 'jug gi spros pa bcad de/ rdo rje skyil
dkrung las mi g.yo

bar gsung bcad kho na mdzad de/ ltos med bzhi la brten nas lo gsum phyogs gsum gyi bar du rdo rje'i rnal 'byor bsgoms pas mnyam rjes 'dres pa'i rtogs pa 'khrungs/ nga gcig
pa lha sar bcu gcig zhal gyi drung du bsnyung gnas stong phrag gnyis kyi dam bca' phul nas/ sa ga nas brtsams te bsnyung gnas chun dril brgya rtsa re lo re bzhin mdzad/ rkong
por karma pa mjal ba la thegs te bla ma'i rnal 'byor gsan/ gu shri dpal 'byor don grub pa la nA ro chos drug dang rlung sems gnyis med gsan/ gtso bor ko ro brag tu thugs
dam nyid la bzhugs/ nga drug pa la 'grongs ltas mang du byung bas bdag tu 'dzin pa'i khri ba bcad/ gtso bor sems can rnams sdug bsngal ba la mi bzod pa'i thugs rjes
gtong len kho na mdzad pas/ mnal lam du chos rje sangs rgyas dpal ba byon nas tshe dpag med kyi khrid mdzad pa'i dus kyi tshe'i bdud rtsi de 'di yin no// 'di gzhan la ma
byin par 'thung cig gsung nas ka pA la bdud rtsis gang ba gnang ba bzhes pas ltas rnams bzlog tshe bsring ba la yang blo sbyong rang zab

par 'dug gsung / nga brgyad pa la smin rir bzhugs te/ sku mtshams dam po bug sgo can mdzad nas thugs dam kho na la gtso bor bzhugs shing / skabs 'gar dus chos kyi sbyor drug
dang / bsnyen sgrub/ ni gu/ lam 'bras spros med/ dmar khrid gcod yul/ blo sbyong la sogs pa'i khrid dang / dus 'khor/ mkha' 'gro rgya mtsho/ mi tra brgya rtsa la sogs pa'i
dbang dang / dbang mdor bstan la sogs pa'i rgyud bshad bag re gnang / snga phyir mnyal du thegs nas bsgrub pa'i mar khal khri drug stong gi dkar me dang / gser zho sum
brgya lhag pa'i gser chab dang bcas pas lha sar jo bo la mchod de/ rdzogs pa'i sangs rgyas gang bzhugs dang // gang dag 'das dang ma byon pa// de dag rjes su bdag slob
cing // byang chub spyod pa spyod gyur cig/ ces pas smon lam stong phrag mang po mdzad/ yar klungs su/ karma pa la sku gsum ngo sprod dang / zhwa dmar cod can 'dzin pa la
phyag chen gsan/ rab 'byams pa rin rgyal la byang chub sems dpa'i 'grel pa la sgyed mkhar btsugasanas gsung rabs

gzhan la gzigs na bstan pa yongs su rdzogs pa'i bdag sogs 'gyur nges pas de kho na ltar mdzad dgos/ gzhan phyogs ris su chad pa'i mkhas par rlom pa cig las mi 'ong / rdo rje'i
rnal 'byor gyi myong rtogs bzang po cig byung na grub mtha' 'dra blos byas pa yin pas rang zhig la 'gro/ grub mtha' la phyogs ma mdzad ces gsung / nga'i bsnyung gnas
'dis zas kyi rnam g.yeng med pa dang / ngag bcad kyis yengs ma lam la mi 'gro bar dge sbyor shin tu 'phel ba'i mtshams gcod chen por byung gsung zhing / bsnyung gnas ma yin
pa'i skabs su'ang phal cher gsung bcad mdzad/ nyin zhag phrugs gcig la thugs dam gyi khrigs chu bo'i nyer ma lta bus dus 'da'/ de lta bu'i mtshan nyid yongs su rdzogs
pa'i dpal ldan bla ma dam pa de ni dgongs pa yongs su rdzoigs nas gya lnga pa lcags mo phag la mnyel zhi ni nam yang mi mnga' ba'i ngang nas phyag pad dkor dang bcas te/
nyams bsam dga' la blo bsam bde// thar pa'i btsan sa zin pa yin// bde chen gyi thang la 'gro ba yin// byang chub kyi lam la bzhugs pa yin// 'gro ba'i 'dren pa byed pa

yin// mi kho bo'i 'dun ma rtse la song // zhes gsungs shing bde ba can du gshegs te sku gdung las kyang lha sku dang ring bsrel mang du byon no//bdag gis lo bcu bdun pa la
rje 'di'i zhabs kyi padmor btugs te lo sum cu'i bar du gus pas bsten nas/ dus kyi 'khor lo'i dbang rgyud man ngag dang bcas pa legs par mnos so//chos rje rin tshul ba/chos
rje rin tshul ba ni/ yul tsha rag dbus sde'i khang gsar du/ yab dpon don yod bzang po dang yum byang chub ldan gyi sras su yos lo la 'khrungs mtshan gzhon nu bzang por
btags/ bcu gsum pa la chu bzang dgon par mkhan sengge rin chen dang slob dpon rin bsam pa las rab tu byung ste mtshan rin chen tshul khrims su btags/ lhun grub sgang du bla
ma sengge dpal la gur brtag sam gsum gsan/ slob dpon rin bkras pa las phar phyin byang bar bslabs/ bco brgyad pa la mkhan chen sangs rgyas gzhon nu ba/ las slob dar ma
bzang po/ gsang ston pa rin bkras pas mdzad de bsnyen par rdzogs/ bu ston rin po che'i drung du phar mngon/ spyod 'jug yo ga rab 'byams gsan/ de nas yar klungs lhung mor
chos dpal mgon po'i drung du dus

'khor gyi dbang sbyor drug gsan te bsgoms pas lus ngag gi nyams rdol/ myang stod du la stod pa dbang rgyal la sbyor drug rdzogs par gsan pas rtogs pa 'khrungs shing mngon shes
dang ldan/ shangs su bla ma rin seng ba la lam 'bras gsan/ de nas bzang ldan du kun mkhyen chen po rgyud 'brel gsung ba'i drung du byon pas/ e waM gzugs bsgrub kyi skabs
su phebs/ de nyin rang bshad pa'i 'phro la zhugs chog pa byung / dbang rgyud bshad man ngag phran dang bcas pa yongs su rdzogs pa/ byams pa'i chos sde nyi shu sogs mang
du gsan cing dpyis phyin par mkhyen/ lo tsA ba blo gros dpal ba la sems 'grel gnyis sogs mang du gsan/ der cig shes kun grol gyi gnad go bas/ 'jam gsar ba'i gsung las/
da ni rdzogs pa'i sangs rgyas byon gyur kyang // myur du sangs rgyas lam ni zhu bsam med// gsung ba de bden par 'dug gsung / sgrub pa la rtse gcig tu gzhol nas grub chen
man lungs pa lta bu cig mdzad dgongs pa na/ kun mkhyen chen pos nges don gyi chos ston pa la gtso bor

'don pa zhu gsung pa la brten nas/ slob ma mtho dman ris med pa khrid kyi myong rtogs la sbyor bar mdzad/ mnyal phyogs su yang 'gro don mang du mdzad/ phyis yar klungs lhung
mon bzhugs dus g.ya' bzang khri dpon tshul 'bum 'od mchog tu gus par yod pa de 'das pa'i gtam gsan pas/ khong la res nga ma gtogs med gsung nas de ma thag thugs dam zab
mos rjes su gzung bas tho rang shig nam mkha' las/ e ma sangs rgyas e sangs rgyas// zhes sogs ched du brjod pa'i sgra grags gsan/ de nas mkhan chen bsod nams 'od zer bas
stod lung gter mdzod du gdan drangs nas byi rdzong tshogs pa'i mkhan por bskos/ gzhon rgyal du wen sha bas sbyin bdag gi rtsa ba byas te yo byad mtha' dag gis bstabs/ tshogs
pa dang sbyin bdag rnams la zab lam gyi khrid stsal/ lo gcig tshogs bskyangs nas mkhan chen bsod she ba gdan sar bskos te/ dar kha che ba sangs rgyas 'od zer gyis dkyil
'khor sdings kyi dben gnas btab nas phul bar gtso bor

bzhugs/ phyis dar kha che ba gong du bzhud dus/ khong 'das pa mkhyen nas rtsa rig 'bum gter bzlas pas dga' ldan du skyes pa'i mtshan ma byung / kun mkhyen chen po su la yang
phyag lan mi mdzad pa yin pa la/ rje 'di la nges don gyi mnga' bdag la phyag 'tshal lo zhes phyag lan mdzad/ kun mkhyen chen po dbus phyogs su gdan drangs/ lha sar de'i
sku 'dra bzhengs/ nges don gyi bstan pa 'phel bar mdzad nas bde ba can du gshegs so// de'i slob ma zho lung mtsho kha ba yon tan 'phel dang / gnyal pa dpal ldan 'od dang
/ rtogs ldan ye rgyal ba gsum ga la/ la phyi ba sangs rgyas dpal gyis gsan/ de la chos rje ye shes dpal bzang pos sbyor drug phran dang bcas pa gsan to// yang rin tshul
ba'i slob ma chos kyi rgyal mtshan/ 'khrul zhig pa/ bdag gi bla ma dus 'khor zhabs so//bo dong rin chen rtse mo/grub thob se mo che ba'i slob ma bo dong rin chen rtse mo
ni/ bo dong rog tshor 'khrungs/ e'i bla chos pa gsan rong gnyis kyi drung du mngon pa bslabs/

gnyal zhig pa dang 'jam gsar ba las phar tshad sogs mkhas par sbyangs/ se mo che ba'i drung du/ 'jam gsar ba'i phyag phyir byon te/ dus 'khor rgyud 'grel dbang gdams ngag dang
bcas pa ma lus par gsan/ slad du 'jam gsar ba la yang dri gtug mdzad cing gsan pas mkhas par mkhyen/ bo dong e'i bla chos pa mdzad/ brag ram du bshad grwa btsugs pas
slob ma mkhas pa mang du byung / khyad par du rgyud gsungs pas gdugs thogs pa'i slob ma bco brgyad tshar/ khrid phog pas kyang grub pa thob pa'i slob ma mang du byung / gung
thang gi lha chen dpal 'bar/ khrod phu byams chen/ bo dong rin rtse'i lha mo che zhes mnyam por grags pa'i dus 'khor gyi thang ka chen mo bzhengs/ stan thog gcig tu bzlas
bsnyen bye ba rdzogs/ sbyin bsreg mdzad dus me lce la dpal be'u dang bkra shis 'khyil pa sogs byung / se mo che pa la long du thub/ gar skye zhus pas/ lo lnga bcu rtsa
gcig thub/ shambha lar skye zhes lung bstan pa ltar/ nga gcig pa nag zla'i nya'i zla ba cung zad 'phags pa la gshegs/ der byon pa mkhan chen gser

khang pas chos gsung ba'i grwa nas kyang gzigs so//stag sde ba sengge rgyal mtshan/de la slob ma stag sde ba dang / 'jims pa rin she dang / grub chen oTyan pa sogs mang du
byung ba las/ stag sde ba sengge rgyal mtshan chu pho spre'u la pha ri lung du sku 'khrungs/ la stod byang gi stag sde ba yin/ bo dong rin rtse la phar tshad mngon sum/ khyad
par dus 'khor gyi dbang rgyud bshad man ngag mtha' dag gsan pas mkhas pa chen por gyur nas er zur chos pa yun ring du mdzad/ rin rtse gshegs nas long grong sogs chos
gzhi rnams su bshad nyan mdzad pas/ snga tshar la shong sku mched/ dkon gzhon che chung / thugs she che chung sogs mkhas pa mang po tshar te gdugs theg pa'i slob ma bcu
gsum byung / phyis la stod byang gi tsha snar bshad pa mdzad pas/ rong pa shes seng / stag sde brtson rgyal/ bla ma dge 'dun brtan/ mkhan po yon tan mgon/ dpang lo la sogs
pa'i mkhas pa mang du thon te slob dpon las slob ma mkhas shes grags pa byung / gya gsum pa shing pho rta lo rgyal zla'i ches brgyad la sku gshegs so//shong lo tsA ba rdo
rje rgyal mtshan/shong lo tsA ba rdo rje rgyal

mtshan ni/ la stod lho'i spyad lung shar kha'i bor ra zhes par sku 'khrungs/ gzhon nu la rab tu byung / go lung pa mdo sde dpal rgyal mtshan gyi drung du/ dus 'khor chag lugs/
bde dgyes phreng bskor gsum sogs mang du gsan cing gar thig rtsis la byang bar bslabs te/ gza' gsal bar byed pa'i sgron ma sogs rtsis kyis bstan bcos du ma mdzad/ de
nas tsha snar stag sde ba'i drung du phar tshad mngon sum la mkhas par sbyangs/ dus 'khor gyi skor shog sdeb bzhi bcu tsam phyag ris su bris nas yon du phul te 'bro lugs
kyi dbang rgyud bshad man ngag dang bcas pa gsan/ 'phags pa rin po chos sna res sa skyar byon pa na bstod pa'i tshigs su bcad pa spel legs phul nas lo tsA slob tu 'gro bas
rdzogs par zhu zhus pas/ de lta bu'i blo skye ba bzang / gzhung lugs gsar ba bsgyur ba'i nus pa 'ong ba bka' ste/ paNDi ta la slob gnyer dang dri gtugs legs par gyis shig
kho bos kyang chos kyi rje bsten yun thung bas sdebs sbyor me tog gi chun bu dang / tshig gter sogs tshul bzhin du mi shod par snang bas 'di dag shes pa zhig ci nas kyang
gyis la shog cig gsungs nas/ de dag gi

dpe dang gser srang lnga dar yug bcu rnams gnang ste/ rten 'brel yod pas do nub rje btsun gong ma'i gzims khang dpe khang du nyol la song zhes gsungs nas brdzangs song / shong
gi thugs dgongs la skyes stobs kyi blo gros ni phun sum tshogs/ sbyor byung gi nan tan ni mchog tu gyur na/ legs bshad gsar ba mang du bsgyur bar ci ste mi nus snyam
du dgongs te/ 'phags pa'i gzim g.yog pa mdo smad pa blo gros rgyal po dang 'grogs nas bal yul du byon te/ paNDi ta ma hIntra bha dras dbang bzang po'i drung du sgra snyan
ngag sdebs sbyor zlos gar mngon brjod la bya bar mdzad nas sa skyar byon/ 'phags pa rin po che'i bka' bzhin rgyud 'grel shong 'gyur mdzad/ slar yang rdo rje gdan du byon
nas ma hA bo dhi la mchod pa dang bskor ba mdzad/ paNDi ta lakShmIM ka ra spyan drangs nas/ dpag bsam khri shing / klu kun tu dga' ba'i zlos gar/ snyan ngag me long / 'jig
rten dbang phyug gi bstod pa brgya pa/ 'jam dpal gyi bstod pa pr-itta mA la/ tsandra pa'i mdo la sogs pa sngon ma 'gyur ba bsgyur/

'chi med mdzod la 'gyur mchan mdzad nas/ sgra snyan ngag gi srol legs par btsugs/ 'phags pa rin po ches kyang / sde snod 'dzin pa shong lo tsA ba'i snyan du gsol ba/ zhes pa'i
phrin yig mdzad pa na/ dpal dus kyi 'khor lo'i rgyud 'grel par bcas pa rgya che la zab cing gting dpag par dka' la tshig brling zhing / sdeb sbyor dbyings che bas chen
po rnams kyang nyams su lon dka' bas/ sngon byung ba'i lo tsA ba dag gis kyang ma 'gyur ba dang / log pa dang / rnam grangs gzhan dang / phyogs re ba dang / thal bar bsgyur
ba la sogs pa de dag khyed kyi legs par khong du chud cing mtha' gcig tu nges te/ zhu chen mdzad pa'i glegs bam dang / klu rnams rab tu dga' bar byed pa'i zlos gar mthong
bas/ dge ba dang rjes su yi rang ba khyad par can skyes/ zhes rab tu bsngags/ sgra bsgyur rnams kyi gtsug gi nor bur gyur to// de la de nyid kyi dbon po shong lo tsA
ba blo gros brtan pas gsan te/ de ni 'phags pa rin po che'i slob ma'i thu bor gyur cing / se chen rgyal pos kyang bla mar bkur ba/ gzhi 'gyur

dang 'gyur bcos mang du mdzad/ gcen gyi yon tan bum pa gang byo'i tshul du mkhyen zhing / dus 'khor la mkhas pa'i slob ma mang du thon to//lo mchog pa legs pa'i blo gros/de
la lo tsA ba mchog ldan dang sgra tshad pa rin rgyal gnyis kyis gsan pas/ lo mchog pa ni/ mang mkhar khra tshang du sku 'khrungs 'phags pa rin po che las rab tu byung /
mtshan mchog ldan legs pa'i blo gros dpung rgyan mdzes pa'i tog ces rang nyid kyis 'dog par zhus pa bzhin btags la/ phyis lo mchog pa zhes grags/ shong lo sku mched las dbang
rgyud bshad man ngag dang bcas pa gsan/ bod du 'gyur ro 'tshal gyi dbang gdams ngag bka' bstan bcos phal mo che'i bka' lung mnga' bas dge ba'i bshes gnyen mang po'i
bla mar gyur to// de la sde bdun pa chen po dpal ldan sengge dang / skyi ston 'jam dbyangs grags pa rgyal mtshan gyis shong lugs gsan la/ de gnyi gas rong pa shes rab sengge
la rwa lugs yang gsan te/ dpal ldan sengge la/ bu ston thams cad mkhyen pa dang / ti shri kun dga' rgyal mtshan dang / kun spangs chos grags dpal bzang pos gsan

zhing / skyi ston pa la/ kun mkhyen chen pos gsan to// yang lo mchog pa mnyam gung snang gi bcom ldan lha mo mdzes pas kyang gsan to//dpang lo tsA ba/stag sde pa'i slob ma
dpang lo tsA ba ni/ la stod lho'i spyang lungs kyi 'um bu gyam du me pho byi ba la 'khrungs/ gdung dpang / yum snga mo nas grongs te lug gi 'o mas bsos pas lu gu zhes par
grags/ kho bo ba'i 'o mas bsos na legs pa la blun pa rnams kyis lug gi 'o ma byin pas blo gros kyi phyed 'grib tu bcug gsung / grub chen o rgyan pas bu chung de la dge bshes
chen po cig 'ong bas 'di byin gsung nas ja gsol 'phro gsol zhal dang bcas pa bskur/ lo lnga pa la rgod tshang ba'i gdan sa ba byang gling pa las dge bsnyen mnos/ mtshan
blo gros brtan par btags/ bdun pa la mkhan chen gser khang pa dang me ston 'dul 'dzin las rab tu byung / yab kyis kyang dge slong byas te byang chub sengge zhes btsun
par grags so// bcu pa la mdo rtsa bya TI ka dang bcas pa khyi bdun gyis bdas kyang thon pa byung / sngon tshe sbyangs pas skye ba 'dir// gzhung rnams

rtsed mo'i zhor la shes// gsungs/ grogs zhig gis chu la khur bas khyed stobs che sangs rgyas kyi bstan pa rangs po khur bas theg 'gro bar 'dug gsungs pas des 'thabs skad do//
bcu gsum pa la tsha snar stag sde ba'i drung du byon/ lo drug bar ma chad du bsten nas phar tshad mngon sum/ dbu ma/ khyad par dus 'khor la sbyangs pas bum pa gang byo'i
tshul du mkhas par mkhyen nas phyi nang gzhan gsum don ston pa'i rgyud 'grel tshig don rab bshad nas/ rdo rje theg par blo phyogs mdzad// gsang ba'i don ston bla mar 'dud//
bsam shing yang bla ma 'di bka' drin che/ stag sde pa 'di bka' drin che/ sengge rgyal mtshan ni bka' drin che/ bka' drin can gyi bla ma la// gus par phyag 'tshal skyabs
su mchi// zhes sogs kyi gsol 'debs yang mdzad/ bcu dgu pa la stag sde ba sku gshegs nas mang mkhar khra tshang du lo mchog pa la dus 'khor shod lugs/ ka tsan/ me long
/ rong pa shes rab sengge la dus 'khor rwa lugs/ sa skyar 'jam skya ba la brtag gnyis rnam 'grel rigs gter gsan/ nyi shu

pa la gser khang pas mkhan po/ me ston pas las slob/ byang stobs pas gsang ston mdzad de bsnyen par rdzogs/ a tsa ra byung tshad la phral skad bslabs/ 'jam dbyangs bzhi thog
pa dang paNDi ta'i bar gyi lo tsA mdzad pas lo tsA bar grags/ nyer gcig pa la bal bor byon/ ra ma A tsarya la tsantra pa gsan/ sa skyar byon te ka lA pa 'grel pa gnyis
dang bcas pa bsgyur/ shong ston legs bshad lde mig blang/// legs sbyar skad kyi gter kha phye// sna tshogs gzhung lugs rin chen blangs// legs bshad dga' ston 'gyed la dbang
// zhes gsungs/ dgo shing pa la bstod pa rgyan phreng mdzad nas bskur bas ngang de dngul bre chen phul ba bsnam nas yang bal bor byon/ paNDi ta snga ma gnyis dang rgya
gar shar phyogs kyi tsu Ta paNDi ta rnams bsten nas/ dgongs rgyan sogs bsgyur/ slar sa skyar phebs dus 'jam skya pas gtso mdzad kyis ser phreng dang bkur cha chen po mdzad/
bal bor lan bdun du byon/ bal po'i paNDi ta phal che bas man snye dang dgongs rgyan sogs bzhus/

sa skyar bzhi thog pa dang 'jam skya pa la lam 'bras sogs mang du gsan/ so gnyis pa la gung thang gnas po cher chos gzhis btsugs te/ gung thang pa bde blo sogs slob ma'i tshogs
rgya mtsho lta bu 'dus pa la/ dbyar dus 'khor/ dgun phar tshad mngon gsum gyi dus chos gsungs/ de'i tshe yang bla ma dge 'dun brtan dang ri 'dabs pa la dbang lung /
sbyor drug gsan/ snyan pas grags pas rgya gar hor yul tshun khyab/ yang tshe dang hor rgyal pos gdan 'dren rim par byung ba la/ bar chad du gzigs nas spring yig gong 'og
can gyis ya tshe ba bzlogs shing / spyad phu dgon gsar la sengge gling du btags te der bzhugs pas hor bzlogs/ sdig pa'i grogs po'i yo ba ring du spangs// bdud kyi zhags pa'i
'ching ba che las grol// 'jigs pa med pa sengge'i gling du sleb// dpal ldan blo gros brtan pa'i bsam pa 'grub// ces gsung / skabs der sa skyar byon nas lo mchog ba la
mnga' ba'i bka' lung mtha' dag lo nyi shu rtsa lnga'i bar bsten te bum pa gang byo'i tshul du gsan/ shas cher gnas po cher bzhugs/

bshad bsgyur rtsom gsum gyi sgo nas bstan pa gsal bar mdzad/ shin tu sdig la 'dzems pa'i blos// chos spyod bcu bo 'bad pas bsgrub// de yis gzhan phan ci nus byed// rnal 'byor
bdag gi las ka lags// zhes gsungs/ slar yang sa skyar byon chos mang du gsungs/ gyam dang e'i gdan sa thegs tsam mdzad/ de nas dbus su byon pa'i lam du glegs bam mang
po slob ma la bkye ba'i mnal lam byung bas zla ba bcu drug gi bar dbus su bzhugs nas/ lha sa/ bsam yas/ gung thang / stag lung / ra sgreng / gnang ne'u thog rnams su dus
'khor/ dgongs rgyan/ phar tshad mngon sum/ dbu ma rgyan/ sgra snyan ngag zab mo'i mdo snga sogs chos mang du gsungs pa dbus kyi dge ba'i bshes gnyen phal mo ches gsan/ da
ni shi yang mi 'gyod do// zhes gsungs/ de nas snar thang du mchims blo bzang pa sogs la dus 'khor dgongs rgyan sgra snyan sogs gnang / de nas e dang sa skya'i bar du byon/
gzhi 'gyur dang zhu chen mang du mdzad cing / dus 'khor

'grel chen gyi stod 'grel sogs bstan bcos mang du mdzad nas/ re bdun pa chu pho rta'i nag zla'i tshes bcu gsum la bde ba can du gshegs so//lo chen byang chub rtse mo/dam pa
'di la bla ma don yod rgyal mtshan/ dpal ldan bla ma bsod nams rgyal mtshan/ lo chen byang rtse sogs mkhas grub kyi slob ma mang du byung ba las/ lo chen ni/ la stod zur
tsho zhes par yab gzhon nu dpal bzang / yum dpang lo'i lcam mo ye shes sman ne'i sras su shing mo yos la 'khrungs/ dgung lo bdun pa la dpang lo las dge bsnyen mnos mtshan
dpal ldan byang chub rtse mor btags/ shong gi dbon po chos skyong dpal las rab tu byung / bcu drug pa la gung thang gnas po cher dpang lo las mngon tshad gsan cing sbyangs/
dpang lo bo dong e'i gdan sar bzhugs dus lo bzhi'i bar rig pa'i gnas phal mo che la sbyangs/ nyer gsum pa la 'jam dbyangs don yod rgyal mtshan gyis mkhan po/ dpang lo'i
las slob/ chos rje bsod nams rgyal mtshan gyis gsang ston mdzad

de sa skyar bsnyen par rdzogs/ nyer lnga pa la lo tsA mkhas par mkhyen/ dpang lo zhi bar gshegs kyi bar phyi bzhin 'brangs pas dus 'khor sogs de nyid la mnga' ba'i yon tan
ma lus pa thugs su chud/ de nas bu ston rin po che/ chos rje bla ma dam pa/ rgyal sras thogs med pa rnams las rgyud sde rgya mtsho'i dbang rgyud man ngag dang bcas pa gsan
zhing thugs nyams su bzhes pas rnal 'byor gyi dbang phyug chen por gyur nas kun gyis grub chen du mnga' gsol/ rgyal sras thogs med pas lo chen 'di la zhal zas kyis bsnyen
bkur na mu ge'i skal ba las nges par thar bar 'dug gsung pa thos pa gang du bzhugs kyang bsnyen bkur gyi mtsho brdol ba byung / chu la mi bying / bug pa chung ngu la'ang
sku bde bar shong / dbang bskur mdzad dus khang bu chung ngur mi mang po dog pa med par shong ba sogs rdzu 'phrul du ma bstan/ mngon par mkhyen pa thogs med du mnga'/
dpal ldan bla ma dam pa'i bkas bo dong e'i gdan sa yang mdzad/ dpal ldan bla ma'i phyag phyir stag lung du byon pas/ stag lung par ratnA ka ras lo chen 'di nged kyi dbon
po'i slob dpon du

'jog par zhus pas gnang ste/ stag lung pa nam mkha' dpal bzang po la dus 'khor gyi dbang rgyud man ngag dang bcas pa gnang nas/ slar dwags por dpal ldan bla ma dam pa'i drung
du phebs te ka lA pa'i sa ris phul/ gtsang phyogs su bzhugs nas dgung lo mthon por gyur ba na spyan snga grags byang bas gdan drangs nas/ yar klungs gdan sa thel gung
thang rnams su dus 'khor gtso bor gton pa'i chos kyi char gyis mkhas pa mang po tshim par mdzad/ g.ye'i chab tshan la byon dus thugs mkhyen mang du gsungs/ stag tshang /
shangs/ 'u yug myang stod rnams su dus 'khor la sogs pa'i dbang rgyud bshad dang / sbyor drug sogs khrid mang du gnang / gsang chab 'thung pa tsam gyis lkugs pa mang po bye/
zhal mthong ba'am/ gsung thos pa'am/ gsol ras zos pa tsam gyis nang thon pa dang byin brlabs zhugs pa mang du byung / gdul bya mang po smin grol la bkod nas/ don brgyad
pa lcags pho spre'u mchu zla'i nyer gcig la gzims khang 'od

kyis gang / lha'i spos kyi ngad ldang / me tog gi char dang bcas te u rgyan du gshegs shing / gdung la rnal 'byor ma'i sku dang / ring bsrel mang du byon to//lo tsA ba nam
mkha' bzang po/slob ma'i mchog lo tsA ba nam mkha' bzang po nyid dbon po lo tsA ba grags pa rgyal mtshan/ spyan snga grags pa byang chub/ stag lung pa nam mkha' dpal bzang
/ lha khang stengs pa sangs rgyas rin chen sogs mang du byung la/ lo tsA ba nam mkha' bzang po ni sgra tshad dus 'khor la mkhas par gyur nas lo chen gyi phyag phyi dang
/ sa gzhan du'ang dus 'khor gyi bshad pa mang du mdzad do//lo tsA ba grags pa rgyal mtshan/lo tsA ba grags pa rgyal mtshan ni/ lo chen nyid kyi chos rnams bum pa gang byor
mkhyen/ dus 'khor gyi bshad srol ma nyams par gzung ngo //dpal 'jigs med grags pa/de'i dbon po dpal 'jigs med grags pa ni/ bstan pa'i bdag por gyur nas/ de nyid 'dus chen
bcas pa'ibastan bcos chen po mdzad/ bskal bzang kyi sangs rgyas stong gi mtha' ma mos pa yin par rang nyid kyis zhal gyis bzhes so//byams pa gling pa chen po/de'i slob
ma byams pa gling pa chen po ni/

sde snod mang po la sbyangs shing mkhas pa chen por gyur nas/ phyis par 'brog tu paN chen 'jigs med grags pa'i drung du gsan pa rgya cher mdzad de/ 'di lugs kyi gsang sngags
kyi snying po kho na la thugs rton cing / paN chen nags kyi rin chen la zab lam gyi khrid mnos/ dus 'khor la ring du sbyangs pa'i mkhas pa don grub kun dga' la rgyud 'grel
gyi bshad pa gsan nas TI kA po ti bdun pa zhig dang / sngags 'dul la sogs la mkhas par gyur nas dkyil 'khor blo slongs dngul las bzhengs shing / chos 'di dar bar mdzad
do//bdag po rnam rgyal grags pa/dpal 'jigs med grags pa'i slob ma bdag po rnam rgyal grags pa ni/ sde snod mang po dang / khyad par dus 'khor la mkhas par gyur nas dkyil
'khor blo slongs dngul las bzhengs shing / chos 'di dar bar mdzad do//spyan snga grags pa byang chub/spyan snga grags pa byang chub ni/ lo chen la sbyor drug gsan nas/
lo chen 'di'i thugs dam mdzad tshul mthong ba na/ rang re kun la dge sbyor mi byed pa'i dbang mi 'ong bar 'dug gsung nas gzims chung du mun mtshams bsdams te thugs dam rtse
gcig tu mdzad do//stag lung pa nam mkha' dpal bzang /

stag lung pa nam mkha' dpal bzang po ni/ lo chen byang rtse las dus 'khor gsan nas/ sbyor drug bsgoms dus mnal lam du 'o ma phor gang gsol phro la las pa gcig byung bas/ lo
gcig bsgoms na mchog 'grub pa 'dug ste gsung / bskyed rim bde mchog dang / rdzogs rim sbyor drug la mdzad/ 'phags pa'i yul du bdag cag sngon// log par lta bas sems 'khrid
kyang // dus kyi 'khor lo dang mjal bas// phyis nas gsang ri khrod 'di ru// yan lag drug ldan nyams su blangs// zhes gsungs/ sbyor drug gi khrid yig dang / rtsis yig sogs
mdzad/ zab lam gyi gdams pas gdul bya rnams bskyangs/ sras dharmAe shwa ra yin par zhal gyis bzhes so// yang mngon grwa ba'i slob ma 'jims pa rin shes bo dong rin rtse
dang / lho pa grub seng gnyi ga la gsan/ de nyid dang rje btsun rgwa lo gnyi ga la dbus pa dge slong tshul khrims dar gyis rwa 'bro'i skor tshad bar gsan/ de la dus 'khor
ba shar pa ye shes rin chen gyis gsan/ de la byang sems rgyal ye dang mkhas btsun yon tan rgya mtshos

gsan no// yang mngon grwa ba rin rtse/ zhang rdo rje rin nas/ 'jam dbyangs 'khon ston/ kun spangs chos grags dpal bzang po sogs byung te 'bro lugs so// //3)rwa lugs/rwa lo
tsA ba chos rab/gsum pa rwa lugs ni/ snya nam snang yul du sku 'khrungs pa'i rwa lo tsA ba rdo rje grags kyi dbon po rwa lo tsA ba chos rab kyis/ rwa lugs kyi gshin rje gshed
nag po skor gsum/ mngon 'byung rnam gsum/ a bhi dhA na/ sampu Ti rogs rgyud mang po dang / chos chung drug la sogs pa mkhyen nas/ dus 'khor gsan pa'i ched du bal por
byon te/ ye rang du paNDi ta sa manta shrI lo lnga zla ba bcu zhag lnga bar ma chad du bsten nas/ dbang rgyud bshad man ngag gi bka' rnams zhus shing / paNDi ta bod du spyan
drangs nas rgyud 'grel man ngag dang bcas pa bshad bsgyur gtan la phab/ thams cad kyis bsnyen bkur cher byas te nyin gcig la gser srang sum brgya phul/ gshegs skyel
yang skyi rong gi bar du mdzad pas/ bla ma yang shin tu mnyes te/ paNDi ta 'bum phrag gsum pa'i srog zhu

dang phyag lham/ paNDi ta nyid kyi phyag dril dus 'khor lugs kyi phyag tshad ma rnams gnang / lo tsA bas kyang ne'u me tog ldan gyi bsti gnas su bzhugs te/ gzhan phan rgya
cher mdzad do//rwa ye shes sengges/de la de nyid kyi sras bla ma rwa ye shes sengges gsan te bum pa gang byo'i tshul du mkhyen/rwa 'bum seng gede la de nyid kyi sras rwa
'bum seng gis gsan no//rje btsun rgwa lo/de la rje btsun rgwa los gsan te/ de nas sngon chos rgyal khri srong lde btsan gyi mchod gnas me nyag ha shang du gyur pa'i sras
rgyud theg pa chen po'i gzhung lugs ma nyams par spyod pa'i sngags 'chang sha stag byung ba las/ me nyag rdo rje sengges gtsang rong mkhar phug bzung / de'i sras grub thob
ye shes rdo rjes rong dben dmar du bzhugs/ de dang ma gcig skyid mo'i sras su chu mo phag la 'khrungs/ yab kyi mtshan ltas las dpal rgwa lo'i skye bar dgongs te mtshan
rgwa lor btags/ lo gsum pa na paN chen shAkya shrI ngur mig du byon pa'i tshe yum gyis bsnams nas chos dang byin brlabs zhus pa na/ gzhan las mchog tu 'gyur bar saM skr-i
ta'i skad kyis lung bstan/ nyid kyi gsung gi

kyang / byis pa'i dus na kha che ba'i// bla ma paN chen nyid dang mjal// mgo la phyag gi byugs mdzad nas// legs sbyar skad kyis dbugs dbyung mdzad// ces so// yab kyi drung
du 'bri klog dang / 'jig rten bstan pa/ phung po lnga'i rab byed/ spyod 'jug sogs la sbyangs/ dgung lo bcu gsum pa la lcags lo tsA ba chos kyi bzang po'i drung du byon/ lo
gsum gyi bar du rgya yig 'dri klog dang / khyad par du dgyes phag gnyis la sbyangs nas bcu drug pa la ngur mig du legs par gsungs/ de'i tshe rmi lam du btsun rgan lham
mthil rdol gyi khres po khur ba zhig 'ongs te/ 'di tsam zad zad btsal kyang ma rnyed pa'i grogs po de ga ngo rnyed pa la a re dga' zer zhing / dga' dga' mgu mgu ltar drung
na 'khod pa nas brtsams te phyi bzhin 'brang zhing phan pa sgrub pa ltar tshul 'chos so// de nas dben dmar du byon pa'i tshe yab kyi gsungs gis/ mdang ni 'byung po'i cho
'phrul che ba la de ring dge bshes pa byon/ bgegs kyi bar chad 'ong nyan yod pas 'byung po'i phan

pa la ma gtad par thugs dam la gtso bor mdzod cig gsungs ba dang / thugs kyi dam pa bskyed de bzlas pa dang / 'thab pa dang / bskrad pa lta bu byas kyang zhum pa med do// de
nas 'dol chung na bzhugs pa'i tshe cung zad bsnyung ba na/ mgron btsun rgya dpe kong rtse gang gyur ba cig gi po ti bstan te/ khyod mkhas na 'di dag gi don smra bar gyis
shig zer bas nga ni na bas khams zi ba'i phyir re shig sdod cig gsungs pa na/ mig sngar du dpe ris yag yug shad shud byed cing / yi ge la ni ma brten par// dam pa'i don
ni rtogs mi 'gyur // zhes rgol ba dang / mtshan mo gcer bur byas nas lha khang gi rdza'i dum bu mgor bzhag nas/ nga ni rdza khyung mgo zhes bsdigs pa sogs byed do// res
'ga' ni bshes gnyen gyi tshul lta bur bsgyur te/ skye ba mang po nas grogs su gyur pa yin la/ skye ba 'di dang 'dir yang legs pa 'di lta bu bsgrubs so// zhes skye rgyud sna
tshogs kyi gleng gzhi ston/ res 'ga' ni gtsug lag khang gi bdag po bcol te/ bdag gi

gtsug lag khang 'di'o// sngon gyi rabs ni 'di 'dra'o// phyis kyi rgyud ni 'di 'dra'o zhes gtam sna tshogs ston cing / khyod kyang bdag dang mthun par byas te 'di 'dra ba'i
bdag po bya bar rigs so zhes ston to// res 'ga' ni mkhas pa'i gzugs su bsgyur te/ gzhung lugs ni 'di 'dra'o// sngon ni 'di 'drar gyur to// phyis ni 'di 'drar 'gyur ro// khyod
kyang 'di ltar bya bar rigs so zhes ston to// res 'ga' ni grub pa ltar bcos te rdzas dang sman dang sngags ni 'di 'dra'o// 'di lta bu bsten na 'di 'drar 'gyur ro// zhes
'chad cing / res 'ga' ni bya'i gzugs se bo chen po mi'i skad du smra bar gyur te brtse brtse ltar 'bram du 'dug nas/ tho rangs kyi tshe 'dab shog rdeb pa'i sgra dang
bcas pas/ zla 'od gzhon nu/ sengge rgyan mtshan/ 'od kyi snye ma zhes 'bod cing / yar la long cig lta rtog mdzod cig thugs dam mdzod cig gzhung shod cig ces chos la bskul
ba ltar 'chos pa las/ thar bar gshed dmar

gyi dmar zhu bar brtsams pa na/ nga ni yul du 'gro bar rigs so// yab dang yum ni na bas blta bar bya'o// dbang bskur ni phyis zhu bar 'thad do zhes smra'o// phyis zhu ba dka'
bas da lta zhu'o zhes smras pas/ ngas de tsam du khyod la bsam nas khyod 'di ltar byed pa ni shin tu mi rigs/ da lta 'deng zhes smra zhing 'brang dang khres pa 'ong bsdog
par byed do// de ltar byas kyang gshegs par chas pa na/ 'brang dang khres po skas 'og tu bsgyur/ yun ring 'grogs pa'i grogs pos bslus so// da ni nga 'gro bas khyed kyis
skyel thung gyis shig ces smra ba la/ thar pa gling gi mo dben sgang khar bskyal pas/ de na 'dug pa'i rta la bzhon nas nam mkha' la 'phags te/ rta de sengge'i rnam par
bsgyur nas dpon gu ru ba ces pa'i gnas brtan gyi rnam pas/ lag pas 'gram pa bskyor te glu len cing mgo se ye re la rgan brgal nas song ngo // de nas dbyal la gshed dmar
gyi dbang zhus/ mtshan yang rnam rgyal rdo rjer btags/ de phyin chad bdud kyi bar chad kyis ma tshugs so// gzhan yang brtag gnyis nA ro

'grel chen man ngag dang bcas pa/ bde mchog gzhung phran dang bcas pa gsan/ bde mchog gi dbang zhus pa'i tshe dkyil 'khor gyi dbus nas ngo mtshar ba'i sgra thos/ shangs khrag
zags pas nad dang sdig sgrib byang te sku lus bde zhing shes rab gsal bar gyur/ sa skya paNDi ta gan byang thang du chos grwa la byon pa'i tshe mjal bas/ rigs bzang lan
po gzhon zhing shes rab che bas kun mkhyen lta bu cig bslab par bya'o zhes zhal gyis bzhes/ gzhu o rgyan du nag po pa'i dbang sgrub skor/ rnam 'joms/ a ra pa tsa na gsan/
rkyang 'dur du chos rje 'jam gsar ba'i drung du phar tshad sogs mtshan nyid phyogs kyi bka' bstan bcos du ma dang / khyad par du dus 'khor 'bro lugs kyi dbang rgyud bshad
man ngag gi bka' ma lus par mnos pas mkhas pa'i mchog tu gyur/ gshed dmar dang sgrol ma yang gsan/ chu zhing du rwa 'bum seng gi drung du dus 'khor sogs chos skor ma
lus pa gsan/ lce mdo sde seng ge la/ yo ga dang gsang 'dus/ paN chen bi bhU ti tsantra la sha wa ra'i sbyor drug khro phu

lo tsA ba la man ngag zab chos mang po/ chos rgyal 'phags pa la bde dgyes/ mA yA gur mgon rigs gter rnams gsan/ gzhan yang lcags a mo gha dang / srin po ri pa mkhan po 'jam
dang / sengge zil gnon la sogs pa bsten nas zab pa dang rgya che ba'i chos kyi phyug par gyur/ sbyor drug la thugs dam rtse gcig tu mdzad pas/ rdo rje'i tshig grub cing
mngon par shes pa thogs med du mnga'/ sras rgya gar grags pa dang slob ma gzhon nu rgyal mtshan gnyis hor dmag gi khyer ba la/ sgrol ma btson 'don gyi cho ga mdzad pas sgrol
ma'i sku nam mkha'i khyon gang ba zhig gi lte ba'i khung na byis pa gnyis po mgu rug ge 'dug pa gzigs/ zhag gsum nas sras thar la zla ba gcig nas slob mas kyang thar
ro// snar phu'i dgon pa mdzo sgang gi bu gcig po sogs lkugs phye mang po la gso brjes ming btags pas de ma thag 'gro 'dug smra brjod shes par gyur/ thar pa gling du ston
pa gzhon brtson zhes pa rma 'bras kyi snag khrag zags pas glo snying mthong ba zhig la ston pa rwa rtser ming btags nas/ ston pa gzhon brtson pa rwa rtser reng / ston pa
rwa rtses mi khar tho bsad

ces sgo gong la bris pas nad sos/ so na ba thabs kyi sar ka bsubs pas phan pa dang / glang zer na ba la sgo'i gzer phyung bas phan pa dang / rkang pa na ba la 'o dod bod cing
dbyug brdungs byas pas phan pa dang / bu tsha ma lon pa la thang ka'i gyeng la bug pa phug pas phan pa dang / smyo btul ba sogs gzhan phan mtha' yas pa mdzad/ khyad par
du dus 'khor rgyud 'grel gyi bshad pa dus chos su mdzad cing / sbyor drug gi khrid bskyangs pas dus 'khor la mkhas pa'i slob ma/ sras rnams dang / man lung gu ru/ chos
rgyal 'phags pa/ khro phu rin po che bsod nams sengge/ dpyal a mo gha'i sras nyi ma dpal/ la stod pa chos ldan dang / dbus pa tshul dar/ lho pa grub seng / thang ston lo
tsA ba la sogs pa mang bo byung / bsam yas nas rgod dkar la byon pa'i tshe chom rkun mang bo byung ba la/ lta stangs dang sdigs mdzub mdzad pas rengs pa sogs grub pa'i mtshan
ma bsam gyis mi khyab pa bstan nas/ brgyad cu chu pho rta'i lo cho 'phrul chen po'i tshes gsum la sku gshegs

so// de'i sras che ba rgya gar grags pa rab tu byung ba'i mtshan nam mkha' dpal zhes pas dus 'khor la sogs pa yab kyi yon tan rnams thugs su chud nas dben dmar gyi gdan sa
bzung / gtsug lag khang brtsigs chos kyi bya ba rgya chen po mdzad nas mya ngan las 'das so//bla ma shes rab sengge/sras gnyis pa bla ma shes rab sengge ni lcags mo phag
la 'khrungs/ yab kyi drung du dus 'khor la slob gnyer mdzad de/ dgung lo bcu dgu pa la gsungs/ nyi shu pa la thar par byon nas dpyal ba'i chos rnams zhus/ nyer gnyis pa la
stag sde seng rgyal gyi drung du byon te lo lnga'i bar du phar tshad la sbyangs/ khyad par du tshad ma la mkhas par gyur te dbus gtsang du grwa bskor yang mdzad/ sum cu
pa la chos rgyal 'phags pa dang mkhan po mchims kyi drung du rab tu byung ste bsnyen par rdzogs nas chos mang du zhus/ man lungs pa la dus 'khor gyi zab gnad mang po gsan/
lo grags pa gdan drangs nas rdo rje phreng ba'i dbang dang / 'jam dpal rtsa rgyud la sogs pa'i rgyud dang / sman dpyad yan lag brgyad pa gsan/ dben dmar gyi gdan sa bzung
nas

dus 'khor gyi bshad pa yun ring du mdzad/ gzhan yang thar pa/ khro phu/ bsam yas/ stag lung / gzhu kun dra/ shangs rtse gdong / ston mo lung / g.yus dga' ldan rnams su chos
mang po gsungs/ zhe gcig pa la dben dmar gyi gdan sa bla ma rdo rje rgyal mtshan pa la gtad nas/ dmu ru phyag phab ste shangs 'bar btab nas gzhan phan rgya cher mdzad/ ti
shri kun blo sogs sa skya ba'i gdung rgyud mang bo dang / gzhan yang mi che ba dang mkhas btsun gyi slob ma mang du byung zhing khyad par du lo tsA ba/ yar/ thar/ dpang
gsum/ dpal ldan sengge/ skyi ston grags pa rgyal mtshan/ kun mkhyen 'phags 'od/ dpyal Arya sogs dus 'khor la mkhas pa'i slob ma mang po byung ngo // de ltar rang gzhan gyi
don mthar phyin par mdzad nas shing mo yos kyi lo la shangs 'bar du sku gshegs so// sras gsum pa slob dpon rnal 'byor gyis yul 'khor bskyangs/a kA ra sa dhi skye med grub
pa/sras bzhi pa bla ma a kA ra sa dhi zhes pa skye med grub pa ni/ rten dge bsnyen/ yab las dus 'khor rwa 'bro'i lugs gsan pas mkhar par mkhyen/

dpyal pa dang sa skya ba'i chos skor ma lus pa mnos/ 'phar sprel du gtso bor bzhugs te sbyor drug la thugs dam rtse gcig mdzad pas grub pa brnyes te mngon par mkhyen pa mnga'
ba zhig go/rdo rje rgyal mtshan/de'i sras bla ma rdo rje rgyal mtshan dpal bzang po ni chu mo lug la 'khrungs/ 'jam dbyangs rin rgyal ba dang / slob dpon shes rgyal la
mkhan slob zhus nas dge tshul mdzad/ bla ma shes rab sengge'i drung du/ dus 'khor sogs rong lugs kyi chos 'khor skor thams cad zhus pas bum pa gang byor mkhyen cing khyad
par dus 'khor la mchog tu mkhas par gyur/ bcu drug pa nas dben dmar gyi gdan sa bzung / dus 'khor gyi bshad grwa bskyangs/ chos lung mkhan chen dka' bzhi ba dang / bsod
grags pa la mkhan slob zhus nas bsnyen rdzogs mdzad/ thar lo las tsantra pa bslabs/ rgya gar/ siM gha gling / kha che'i yi ge'i rigs thams cad mkhyen/ mngon pa dang / sbyor
drug dang sgrub thabs mang po gsan/ las slob la 'dul mdzod gsan/ mdzo bo lhas pa sangs rgyas sgom pa la sgang lo tsA ba nas brgyud pa'i rdor 'phreng gi dbang / gsang
'dus

bde mchog lam 'bras gsan/ sri'u chung ba blo ldan sengge la yo ga gsang 'dus gsang ldan gdan bzhi sogs rgyud mang po gsan/ bla ma shes rab sengge sku gshegs nas shangs 'bar
yang bzung ste dus 'khor gyi bshad yun ring po mdzad/ bzhi bcu pa la rgya nag tu byon nas rgyal blon rnams la dus kyi 'khor lo'i dbang bskur/ 'gro phan rgya chen po mdzad
nas zhe gsum pa shing mo glang la zhi bar gshegs so// de la bu ston rin po ches rgyud 'grel yan lag dang bcas pa gsan to// bla ma rdo rje rgyal mtshan gong du thegs rjes
de dang gdung gcig pa'i bla ma rong pa bsod nams lhun 'grub kyis gdan sa gnyi ga bzung ste/ de ni bla ma shes rab sengge dang skye med grub pa dang rdo rje rgyal mtshan
rnams la rgyud 'grel yan lag dang bcas pa'i dbang bshad man ngag gi bka' legs par gsan/ mkhas shing grub pa brnyes so//rong pa dpal ldan dbang phyugde'i slob ma rong pa
dpal ldan dbang phyug grags pa ni/ bla ma 'di la sems 'grel skor cha lag dang bcas pa gsan/ bu rin po che dang / dpal ldan bla ma bsod nams rgyal mtshan

la yang / dbang rgyud man ngag mtha' dag gsan/ kun mkhyen chen po la sbyor drug gsan/ drang ba'i don dang nges pa'i don gnyi ga la mkhas pa/ gar dbyangs la sogs pa'i phyag
len gyis kyang gzhan gyi yid 'phrog pas/ dpal ldan bla mas ngag gi dbang phyug grags pa zhes mtshan btags/ gsang phu brag nag tu bzhugs pas brag nag par grags/ rtsis la yang
shin tu byang sngags gar sogs dkyil 'khor gyi phyag len gyi rgyun yang phyogs kun tu shin tu dar/ dbang rgyud man ngag mtha' dag gi sgo nas slob ma dus 'khor la mkhas
pa mang po thon/ rgod phrug chos rjes sbyor drug gsan dus sha wa ra dbang phyug dngos su gzigs/ dus 'khor skor gyi brtsams chos mang du mdzad/ mngon par mkhyen pa mnga'
zhing grub pa brnyes/ zhal nas kyang / gnyid tham thum log pa'i rmi lam na// byang shambha la der phyin pa rmis// rgyal po 'jam dbyangs grags pa dang mjal ba rmis// rgyud
dus kyi 'khor lo de thos pa rmis// lho dpal gyi ri bo der phyin pa rmis// grub chen ri khrod dbang phyug dang mjal ba rmis// sbyor ba yan lag drug ldan

de zhus pa rmis// rmi lam bag chags cig yin kyang ngo mtshar che// zhes gsungs/ bsam yas su sku gshegs pa'i tshe gtsug tor mngon par 'phags pa las byang chub kyi sems dkar
po bum pa gang ba tsam lhud kyi byung zhes grag go/yar klungs pa chos kyi rgyal mtshan pa/de'i slob ma yar klungs pa chos kyi rgyal mtshan pa ni/ dge slong byang sems rdo
rje 'dzin pa chen po/ dka' chen bzhi sogs sde snod mtha' dag la legs par sbyangs/ rgyud sde rgya mtsho'i pha rol tu son/ khyad par du dbang chen chos kyi dpal ba/ ngag dbang
grags pa/ zhang ston rgya bo gsum ga la dbang rgyud bshad man ngag mtha' dag dang / rin tshul ba la sbyor drug gsan cing grub nas/ bsam yas kyi dben gsan 'od gsal dpal
gyi bde chen du 'phrin las bskyangs pas chos rje bsam yas par grags/ de'i slob ma 'khrul zhig pa ste rong lugs so//grub chen man lung gu ru/grub chen man lung gu ru ni/
man lungs pa dran ston mtha' gral zhes pa gzhung lugs du ma la sbyangs pa mngon shes can des dran ston shes rab sengge la gsungs pa/ nub phyogs nas bud med

padma can zhig 'ong bas de rjes su zungs shig de la brten nas ma 'ongs pa'i dus su sems can gyi don rgya chen po 'grub pa yin/ zhes dang / tshe gzhug rgya gar du skyel snying
'dod// 'khyol na 'khor 'dab ci dga' gyis// zhes dang / po ta la'i lam yig khro phu lo tsA ba'i phyag nas byung ba de ma 'ongs pa na kho bo la dgos pas dpe sgam du sbos
shig ces gsungs nas/ yab dran ston shes rab sengge dang / yum ma cig padma rin chen zhes pa lung bstan pa'i mtshan nyid tshang ba de'i sras su dran ston mtha' bral nyid
sku skye ba bzhes te/ rong yung gi stag lung dgon par sa mo phag gi lo la sa g.yo ba dang bcas te sku bltams/ yab kyi shes rab bskyed pa'i cho ga dang dbang gi smin par byas
te/ mtshan mar me mdzod du btags/ lo dgu nas yab gshegs te/ gye re nas lha rin chen rgyal po gdan drangs/ lug lo dpyid tha'i tshes drug gi nyin snga dro yab kyi gshegs
rdzongs byas/ phyi dro lha sa'i drung du mkhan po gam nyag pa bkra shis sengge / slob dpon rin chen rgyal mtshan

las rab tu byung / mtshan bsod nams dpal du btags/ lha sa'i phyag phyir gye rer byon nas lha de nyid dang / 'bri gung gcung dang / slob dpon mkhas pa las/ gnyos lugs dang 'bri
khung pa'i chos ma lus par gsan/ de nas lha rin po ches lam lungs pa'i gdan sar bskos/ dkar lung pa dpal bzang po la dran ston chen po'i zhal gdams sogs man lungs pa'i
yab chos thams cad dang / gnyan ras la karma pa'i chos skor gsan/ da lta bde mchog su mkhas dris pas/ dbu na dkon yon dang / gtsang na dran ston jo dbang mkhas zer bas/
de gnyis ga la bde mchog gsan pas/ stod 'grel gyi rdzogs rim kyi bshad pa la thugs ma tshim ste/ 'di'i don su mkhas dris pas/ rong dben dmar na rje btsun rgwa lo mkhas zer
bas der byon nas dus 'khor gyi dbang rgyud 'grel cha lag dang bcas pa dang / rgyud sde mang po'i dbang rjes gnang / rgyud 'grel sgrub thabs/ byams pa'i chos lnga / spyod
'jug 'jam gsar

ba'i phar tshad la sogs pa mang du gsan cing / khyad par du sbyor drug 'chi med kyi rtsa ba lag len dang bcas pa zab lam gyi gnad ma lus pa gsan pas thugs legs par tshim/ snye
mor skyes pa don grub la dgyes rdor gsan/ bla ma thams cad mnyes pa gsum gyis mnyes par mdzad/ mdo rgyud bstan bcos mtha' dag la mkhas shing / rgyud kyi nges don la mchog
tu mkhas par gyur te/ man lungs su dus 'khor gtso bor bsam gtan pa'i 'dus pa dang byams pa'i chos lnga sogs gzhung chen mo rnams dge 'dun mang po la gsungs/ bod byon
dus mi bde bas thugs phyung ste phag ri rin chen sgang du byon/ lha rin chen rgyal po la man lung phul nas sgrub pa byed par zhus pas bla mas shol btab kyang rlung sems
las su rung dgos par 'dug gsungs nas sdings bo cher lo bzhi dang zla ba phyed dang brgyad ltos med bzhis sbyor drug la/ thugs dam rtse gcig tu mdzad pas rdo rje'i tshig grub
ste/ rgyal khams than pas bsregs pa na/ char phob cig gsungs ma thag char chen po bab pa dang / gangs la me sbar ba dang / a ru ra rlon pa 'phral la phyag du 'byung ba
mdzad/ de nas tshe gcig

la byang chub sgrub par rgya gar du 'byon par thugs thag bcad nas/ lam gyi bar chod bzlog pa'i ched du zhi ba'i sbyin bsreg mang po mdzad/ nyer drug pa me byi la lugs smad
lcang gsar ba byang chub dpal/ rong g.yung gi mdo mkhar ba rin bsod/ la stod pa 'od zer snying bo/ myang stod pa bsod nams mgon sogs phyag phyir khrid nas rgya gar la byon
pas tshol mis sa skyar zin nas ldog par zhus kyang ma gnang bar skyi rong du 'phags pa wa ti'i drung du byon/ 'phags pa'i dbu nas me tog gi phreng ba 'phar te nyid kyi
dbu la phog zhabs la gser gyi me tog gi tsher ma zug ste khrag mang po zags pas nga'i sgrib pa rags pa zad pa yin gsungs/ bong tsog khab kyi rgyal po yang dag pa'i lam la
bkod/ de nas bal bor phebs te ye rang du gnas po a ma ra tsinta la babs/ 'phags pa shing kun tu byon pa'i tshe spre'u rnams kyis su shing me tog phul/ der mchod pa mdzad
pas sa g.yos/ 'jam lir byon pas mar me rang 'bar/ bhuggaM du byon pas 'phags pa gom pa gang tsam nur te bsus/ hUM ka ra'i lha khang du byon pa

na nam mkha' la hUM gi sgra che la yun ring ba cig byung bas drung na gnas pa thams cad rnam par mi rtog pa'i ting nge 'dzin la yun ring du gnas pa byung / de dus ti ra hU
ti ba dang tu rukSha 'khrugs nas lam mi bde bas ya tse la byon/ rgyal po a sog ldes bla mar bkur/ der 'dzal ba nam yes sku tshab la bzhag nas rdo rje gdan du byon/ byang
chub chen po la mchod cing sgrub pa mdzad/ bdud 'jom pa'i lha khang bsos/ de'i dus su dus 'khor bsdus rgyud mtshan brjod sems 'grel gsum la don khyad par can gsar du rtogs/
de dang mthun pa'i yi ge rnams kyang mdzad/ slar yang yos lo la bal bor phebs/ bong tsog pa'i sa'i cha dben gnas lcam pa skor du thugs dam mdzad/ de dus rgwa lo'i sras
nam mkha' dpal sogs dpon g.yog sum cu tsam gyis gdan dran la skyi rong du sleb/ rgan po rnams nyen 'gro bas nged skyi rong du 'gro gsung nas byon/ de rnams kyis zhu ba zhu
rten dang bcas pa phul bas lo gcig gi khongs su phebs par zhal gyis bzhes/ bka' shog mdzad nas man lungs kyi gdan slob dpon bsod nams rgyal

mtshan bskos/ de nas lcags pho 'brug la phug rdzong dang dkar lung du byon te bla ma dpal bzang po mjal/ man lungs dang sdings po cher yang byon/ lha sar byon nas mchod pa
mdzad/ de dus lam du tshur phu'i dkon gnyer cig gis gzhan la bskor nas bsnyen bkur lan brgyad zhus kyang thugs mkhyen gyi ma gsol/ lha rin chen rgyal po dang rje btsun rgwa
lo sogs bla ma rnams mjal/ de nas phug rdzong du lo ngo gsum bzhugs nas thugs dam mdzad/ de dus man lung pa rnams kyi chos skal byed pa yin gsung nas/ rgyud 'grel gyi
bshad pa dang sbyor drug gi khrid mang po gnang / zhe bzhi pa chu pho rta la rje btsun rgwa lo gshegs pas kyang thugs bskur te/ khyed rnams mtshan brjod mang du thon/ su
shi snga ba nga dang 'phrad pa snga ba yin yan par mi 'gro zhes dang / nga don chen po sgrub dgos par yod gsungs nas/ ya tser byon te rgyal po a sog lde dang / de'i mchod
gnas paNDi ta ratna kakShi ta la chos mang du gsan/ rong snar pa byang yes

sku tshab tu bzhag nas/ byang chub dpal/ rin bsod/ stag tshal lo tsA ba grags pa byang chub/ 'od zer snying po/ dpal le rnams phyag phyir khrid nas rdo rje gdan du byon/ mchod
pa dang sgrub pa la nan tan du mdzad/ nga 'dir sdod khyed rang rnams byang chub gling gi ri'i rgyab tu lo bcu gnyis bsgoms gsung / bla ma dang nam mjal zhus pas/ dpyid
'bring nag pa'i nya/ 'di dus khyad par can yin pas mchod pa bshoms la gsol ba thob/ dag pa'i dbyings su nges par phrad 'ong gsung / bla ma gcig po der bzhugs/ gzhan rnams
tshad pa ma thub nas tshur la 'ongs/ de'i phyi lo spre'u'i lo la/ yar klungs lo tsA ba grags pa rgyal mtshan/ stag tshal lo tsA ba grags pa byang chub/ zhang bsod nams
dar sogs mi dgus rdo rje gdan du byon/ zab lam gyi khrid cha lag dang bcas pa zhus/ bod la 'byon par zhus pas/ da shrI dhA nya ka Ta ka ra 'gro ba yin gsungs nas ma gnang
/ bya lo'i dgun tshun bzhugs par zhus nas khong rnams bod la byon/ zhang der gum/

gzhan rnams kyis slob dpon byang chub dpon dpal la lan rnams sprad/ khong gis slob dpon rin bsod man lungs su btang / man lungs pa rnams kyis gser srang nyi shu rtsa bdun rin
bsod la bskur nas brdzangs/ byang chub dpal ba slob dpon dang bcas pas rgya gar du byon/ de'i bar la grub chen nyid kyis byang chub chen po'i drung du thugs dam la rtse
gcig tu bzhugs shing khyad par zhag bcu bdun gyi bar du sa sde btsugs te/ 'bras nyag ma gcig dang / btung ba thigs pa gcig yang ma gsol bar bdag la lung ston na legs/ mi
ston na 'chi ba'i dus byed kyang bla'o zhes dam bca' brtan po mdzad/ zhag bco lnga na ma ga dha'i paNDi ta mu kha ti mai tri dang / gnas po ra ma sogs kyis dbu la chu blug
pa tshor ba tsam byung / zhag bcu bdun na byang chub chen po'i zhal nas/ po ta la na spyan ras gzigs 'khor byang sems mang po la theg pa chen po'i chos sgra rgyun chad
med par sgrog pa'i drung du tshangs pa mtshungs par spyod du song cig ces lung bstan

don du ni sor bsam gyis rlung dbu mar zhugs pa'i mthus lung bstan thob ste/ ma ga dha'i rgyal po buddha se na dang / paNDi ta mu kha ti mai tri sogs mang pos shol btab kyang
ma thebs par/ bka' shog cig bzhag ste/ paNDi ta mu kha ti mai tra'i dpon po gau ta ma bha tra dang / rgya gar shar phyogs tsandra DI pa zhes pa zla ba'i gling gi btsun
pa dze tA ri bha dra gnyis phyag phyir khrid nas shing mo bya'i lo'i smin drug gi zla ba'i tshes brgyad lho phyogs su gshegs so// der bla ma byang chub dpal la sogs pa rnams
kyis zla ba de'i nyer drug la rdo rje gdan du slebs/ bka' shog gi lugs bzhin gser rnams la rdo rje gdan du mchod pa rgyas pa mdzad/ byang chub dpal ba dang / lo tsA ba
grags pa byang chub sogs kyis bka' bzhin bal bod mtshams kyi byang chub gling gi ri la thar pa gling zhes pa'i dgon pa btab nas lo bcu gnyis 'dag 'byar la bzhugs nas thugs
dam mdzad pas grub pa brnyes/ byang chub gling pa zhes grags te grub thob kyi bu slob mang du thon to/ 'od zer snying po ni dben gnas lcam pa bskor du bzhugs te grub
pa brnyes so// grub chen dpon slob gsum gyis ri bya rkang dang / dzambU'i gling

gi gnas chen po bzhi dang brgyad dang bcu gnyis sogs gzigs nas/ dpal 'bras spungs kyi mchod rten chen por bzhugs te phyag mchod bskor ba dang bsgrub pa la nan tan du mdzad
pas/skye ba'i las zad pa'i rtags su zhabs las khrag mang po zags/ de chad pa dang da nga la 'chi ba mi 'ong gsungs/ bza' btung bsam gyis mi khyab pa gsol yang zag pa mi 'dzag
gcig kyang ma gsol yang mi bkres/ stag la sogs pa'i gdug pa can rnams kyis gus 'dud byed/ tshad pa la sogs pa'i nad kyis mi rdzi/ sku la grib ma med/ gzhan gyi dbugs
phyi nang du rgyu ba mi tshor/ chu la mi 'bying / sku lus yang bas nam mkha' la yang thegs/ grub pa thob pa'i snyan pas sa thams cad du khyab/ paNDi ta bi ma la shrIs chos
'byung rab gzigs zhes pa la sogs pa'i bstod pa mdzad/ de'i tshe gau ta ma bha dra la khyod bod du song la sher phyin stong phrag brgya ba'i lung long / bod kyi dpe las
rgya dper bsgyur/ dza ya pu rir dge 'dun gyi sde tshugs des kyang bka' bzhin sa pho byi ba lo la man lungs su phebs/ man

lungs pa dang / sa skya pa rnams kyis brdzangs pa'i gser gyis rten so byas nas/ rgyal po'i khab kyi dza ya pu rir theg pa chen po'i dge 'dun gyi sde btsugs/ rab tu byung ba
sum cu rtsa gsum re bzhugs te/ ma ga dhar chos tshugs bzang shos su grags so// grub chen nyid dze tA ri bha dra dang lhan cig 'bras spungs nas lho phyogs su bimba kA ya
zhes pa reg pa med pa'i gdugs can du grags pa der byon/ de nas kyang lho ra dznyA na kA ya zhes pa rten chu nang du bzhugs pa de'i gnas su byon/ slar yang 'bras spungs kyi
mchod rten du byon te/ paNDi ta su tsa ri bha dra sogs skal ba dang ldan pa mang po la/ dus 'khor gsang 'dus bde dgyes la sogs pa'i dbang bskur rgyud bshad/ zab lam gyi
khrid mang du gnang ste/ rgya gar lho phyogs su slob ma grub thob mang du byung zhing rdo rje theg pa dar bar mdzad do// de'i tshe sa ma brtan gyi bde ba gyen du kha bltas
te/ rnam smin gyi lus ma bor bar mi 'gyur ba'i bde bas rig pa 'dzin pa'i sku brnyes/ sa thob 'jigs pa lnga dang bral zhes pa'i yon tan thams cad rdzogs/

byang chub sems dpa'i spyod pa rlabs po ches rdzu 'phrul sna tshogs pa 'gyed/ dze tA ri bha dra la khyod dzambU'i gling gi gnas chen po bzhi dang brgyad du grags pa rnams ltos
la rgya nag ri bo rtse lnga la song / sngon gyi 'brel bas 'jam dpal gyis rjes su 'dzin par 'dug kho bo ni rje btsun spyan ras gzigs kyi drung du tshangs pa mtshungs par
spyod du 'gro gsungs nas po ta lar gshegs so// de tshun ni je tA ri la sogs pa phal cher gyis mthong la/ phan chad ni so sos skye bo dang 'grogs pa'i skal ba mi mnyam
pas blo'i yul las 'das te 'phags pa rnams kyi spyad yul kho na'o// dze tA ris bka' bzhin ston pa bltams pa'i sa lumbi nI la sogs pa gnas rnams bskor nas lo re lnga lon pa
gcig sa mo phag gi lo la bod du byon/ thar los sngar gyi lo rgyus rnams bsgyur/ man lungs su zla ba gnyis bzhugs/ de nas ri bo rtse lnga la thegs nas lo shas cig de nas
bzhugs pa der gnas pa rnams kyis mthong la mthar ye shes kyi sku grub bo//slob dpon bsod nams mgon/slob dpon bsod nams mgon ni/ sbyor drug bsgoms pas tshad pas mi rdzi bar
gyur nas rgya gar du byon

te/ rdo rje'i gdan du mchod pa phul/ de nas dpal ldan 'bras spungs su byon/ de nas kyang grub chen la gtad de lho phyogs la gshegs so// yar klungs lo tsA ba grags pa rgyal
mtshan ni/ chu pho stag la gser ba sar 'khrungs/ rgya gar du thegs te/ kIrti tsantra sogs paN grub du ma bsten nas rgyud sde mang du gsan/ man lungs pa la dus kyi 'khor lo'i
dbang rgyud man ngag mtha' dag mnos/ spyir lho bal du lo sum cu bzhugs/ bod du phebs nas sa skyar 'jam dbyangs bzhi thog pa/ bcom ldan rig ral/ rong pa sher seng rnams
kyis yon sbyar nas 'gyur mang bo mdzad de/ skad gnyis gzhung lugs nyi shu drug/ bod skad rkyang pa sum cu gnyis/ mngon (sngon )chad ma bsgyur nyi shu bzhi// bsdoms na lnga
bcu rtsa brgyad do// zhes pa ltar ro// rdo rje phreng ba sogs kyi dbang mang po mdzad/ phyis yar klungs su g.ya' bzang pa dang / jo bo grags pa rin chen sogs kyis btegs
nas gser thang brag khar bzhugs te/ dus 'khor gtso bor gsungs pas/ dus 'khor ba bsod she sogs rab tu byung ba'i

dpe 'grems brgya lhag re 'dus/ 'gro phan dang sku shin tu che/ mngon par shes pa thogs med du mnga'/ dgung lo brgya dang lnga bzhugs te gshegs so// grub chen man lungs pa nyid
kyis rong ba sher seng / des kun mkhyen 'phags 'od/ des bu ston rin po che la/ dbang mdor bstan dang / man lungs pa'i sbyor drug phran dang bcas pa gnang ngo // yang
lo grags pa/ bla ma grub pa dpal bzang po/ yon tan rgya mtsho/ kun mkhyen chen po rnams las brgyud de man lungs pa nas brgyud pa'i rgyud 'grel gyi bshad bka' dang / sbyor
drug gi man ngag dang lo grags pa'i 'gyur gyi rgyud 'grel dang / lo grags pas paNDi ta mang po la gsan pa'i gtam rgyud/ zhal gdams rnams kyang byung ngo // yang lo grags
pa/ 'byung gnas rgyal mtshan/ ri ston blo chen 'od/ sangs rin pa/ thams cad mkhyen pa 'gos lo tsA ba rnams brgyud de rgyud 'grel man ngag dang bcas pa byung ngo //chos rgyal
'phags pa/chos rgyal 'phags pa ni/ rgya yul nas yar phebs dus ngur mig tu

rje btsun rgwa lo gdan drangs nas dbang rgyud bshad man ngag rnams gsan te dus 'khor la mkhas pas bstan pa'i bdag por gyur to//bu ston rin chen grub/gangs can 'dir thub pa'i
bstan pa yongs rdzogs pa'i mnga' bdag thams cad mkhyen pa bu ston rin po che ni/ yab brag ston rgyal mtshan dpal bzang po zhes pa gdung rabs bcu bdun du sngags rnying ma'i
grub thob zam ma chad pa'i mkhas grub zhig dang / yum slob dpon ma bsod nams 'bum zhes pa gsang sngags rnying ma'i chos la mnga' brnyes pa zhig gi sras su lcags pho stag
la shab smad sgom gnas su sku bltams/ kha che paNDi ta shAkya shrI'i sku skyer grags/ 'jam dpal bsgrubs pas zhal gzigs/ dus phyis kyang gzigs rtog ma grub par chos gsung
ba'i tshe/ yon tan ye shes bzang po'i bstod sgrub/ re sngon du btang na tshig don thams cad gsal lam mer thugs la 'char/ dgung lo lnga drug nas yum gyis klog slob par
brtsams pa na 'da' ka ye shes dang sa'i snying po 'khor lo bcu pa la sbyar klog mdzad pas klog mkhyen pa dang thugs la zin pa mnyam du byung / mos bla chen tshul khrims
dpal bzang po'i phyag dpe gzigs pas 'di bstan bcos

rnam dag go/ 'di ni min no zhes so sor phye bas mes po'ang shin tu dgyes/ yig rtsis bslabs pas slob dpon las mkhas par 'gyur/ bdun pa la khro phu rin po che'i drung du sems
bskyed zhus pas bdag pas gzhan gces kyi thugs bcos min du 'khrungs/ brgyad pa la khro phu rje de'i drung du bde mchog dril bu ba'i dbang zhus dus 'di'i dbu la phyag bzhag
nas 'o 'di la nga'i ngal gso sa byed pa lags so gsungs/ khro phu ba'i zab chos rnams kyang gnang / mes po'i drung du gsang sngags rnying ma mang du gsan/ bzo sman mkhyud
dpyad mkhas par mkhyen/ bco brgyad pa la lo tsho'i mkhan rgyud mkhan po rin chen sengge dang / slob dpon tshad ma'i skyes bu bsod nams mgon las rab tu byung ste mtshan
rin chen grub tu btags/ slob dpon de'i drung du phar phyin gyi slob gnyer la zhugs te 'di'i phyogs su shi na'ang shi snyam du dgongs te/ nyin mtshan du gsol dang mnal gyi
long med par gsan sbyang la 'bad pas sku seng seng por song ste kun gyis snying rje'i gnas su byed/ gzhung TI ka nag 'byams thugs su chub cing / nyi snang / brgya stong
'grel chen

byams pa dang 'brel ba'i chos sde nyi shu la mkhas par gyur nas/ khro phur bshad gsar mdzad de sde snod 'dzin pa rnams rigs pas zil gyis mnan/ bod na ka ba mi 'grems pa cig
la shes rab che bar grags/ de nas mdo rtsa dang me tog phreng rgyud gsan cing gtso bor rnam nges la sbyangs pas sde bdun mdo dang bcas pa tshegs med du mkhyen/ de nas mngon
pa kun las btus la sbyangs te/ snga dro gzhung mda' tshad shog bu bdun dang TI kA shog bu lnga thugs su 'dzin pa dang / phyi dro bshad pa rtsal bshad du gsan pas zla
ba gcig la mkhas pa'i phul du phyin/ spyod 'jug dang rigs tshogs sogs dbu ma'i skor rnams kyang gsan yang rtse ba rin chen sengge la bde mchog sogs sngags chos mang po gsan/
nyer gcig pa la yab dang lhan cig dbus gtsang gi chos sde phal che bar grwa bskor la byon/ dbus nas shAka gzhon/ btsan dgon pa ba/ kha rag byang gzhon/ gtsang nas dpal
ldan sengge/ 'jam skya sogs lung rigs kyis btul bas pha ston bu ston du grags shing khyad par du rje 'di grub mtha' rgya mtsho'i pha rol tu son pas mkhas pa'i grags pas

sa thams cad du khyab/ de nas rnam snang ba yon tan rgya mtsho la spyod yul/ don grub dpal la brtag gnyis/ yab la phyag rdor/ grang bo lung ba la don zhags/ 'jam skya nam mkha'
dpal la rnam 'grel gsan/ de nas khro phur 'chad nyan mdzad de phar tshad mngon sum la bshad pa'i rkang btsugs/ nyer gsum pa la tshong 'dus 'gur mo'i bla brang du/ dka'
bzhi ba grags pa gzhon nu/ byang sems bsod nams grags/ bsod nams bzang po ste chos lung mkhan po gsum gyis mkhan slob mdzad/ dad pa'i dge 'dun nyer gnyis kyi dbus su bsnyen
par rdzogs/ mkhan slob la mdo rtsa/ so thar gyi mdo/ karma sha taM/ blo sbyong rnams gsan/ de nas thar pa gling du thar lo'i drung du zla ba bcu bar ma chad dang lar
lo bzhi bzhugs nas/ ka tsan gyi mdo byings nye bsgyur u Na dang / a ma ra ko Sha rnams saM skri ta'i skad du thugs 'dzin mdzad nas/ de rnams 'grel pa dang bcas pa la legs
par sbyangs/ rgya gar shar nub/ kha che/ singgha la/ sindhu/ rgya mtsho mtha' la sogs pa'i yi

ge rigs mang po mkhyen/ lo tsA byang bar gyur/ de nas gser gyi maNDal phul nas zab lam gyi khrid zhus pas/ chos 'di'i bdag po khyed rang yin pas bgyi'o gsungs nas/ dpe med
mtsho dang sha wa ri'i gdams pa gnang ste/ 'dag sbyar bug sgo can du bzhugs pa na/ rtsa rlung thig lei'i gnas tshul mngon sum du gzigs/ gzung 'dzin dbyings su dag nas ye
shes chen po'i rtsal rdzogs/ rin chen snang ba dang rin chen sgron ma sogs ting nge 'dzin sgo du ma mngon du gyur te/ nyams rtogs mngon par shes pa thogs pa med pa 'khrungs/
bla ma la sangs rgyas dngos kyi 'du shes las tha mal du nam yang ma mthong gsung / dbang mdor bstan/ rgyud phyi ma/ sems 'grel gnyis/ don dam bsnyen pa/ nA ro pa/ a bha
ya/ brtson 'grus dpal gyi sbyor drug dbang rab byed kyi 'grel pa/ snying po rgyan/ sA dhu pu tra'i sgrub dkyil/ nyi zla sgrub pa/ ye shes spyan sgrub/ sbas pa mig 'byed/
thar lo nyid kyis mdzad pa'i sbyor drug gi skor sogs mang du gsan/

de nas dpal ldan sengge'i drung du/ rwa 'bro'i dgongs pa gcig tu dril ba las/ khyad par phyag len rwa lugs gtso bor bton pa'i dbang zhus pa'i tshe/ bla ma rdo rje shugs dngos
su gzigs/ gzhan yang bde dgyes sgyu thod rdo rje phreng ba'i dbang sogs gsan/ de nas rong dben dmar du bla ma rdo rje rgyal mtshan pa'i drung du byon/ zla ba dgu bar ma
chad par bsten nas/ dus 'khor rgyud 'grel rwa 'bro'i bzhed tshul so sor phye ba'i rgyud bshad mdzub khrid tshar gnyis cha lag dang bcas pa gsan te tshig don gnyis la mkhas
par gyur/ bla mas kyang 'o chos bdag po la 'phrod da blo bde'o gsungs/ dus phyis kyang dus 'khor kho na la thugs rtsis che zhing / gsung ba'i dus na'ang 'di dpal dus
kyi 'khor lo bya ba gzhan gyi rgyud 'grel pas 'di'i dkyil chog dka'/ rgyud gzhan gyi dkyil chog pas 'di'i bsrung 'khor yang tshan che/ 'di 'dra ba'i chos slob pa la 'o yangs
zhor sham la shes pa mi 'chi/ 'dir byon cig gsung nas sa ris la sogs pa rnams dpon slob chos khri'i kha ru bsgrigs nas mdzad/ brjed

tho'i dpe chung dang 'khrul 'khor gyi gnad la sogs pa rnams rgyud 'grel dang btun gyin phyag len mdzad/ 'o skol sngags pa kun la phra mo'i lag len tshun chad la dri gtug byed
pa cig rang ma byung na/ oM sob sob re'i dge bshes la gsha' ma mi 'chi/ des na 'di lta bu'i rgyud la slob gnyer byed na/ khol thon du dka' dka' la nan tan chen po 'tshal/
ma bde ba byung na dris shig chos zab la rgya che ba sangs rgyas rnams kyis gsungs/ sdud byed rnams kyis bsdus/ paN grub rnams kyis bsgyur/ mkhas pa rnams kyis gtan la
phab/ bshad pa'i srol ma chag dbang gi chu bo ma nub/ lhad ma zhugs/ 'dres ma khyer/ dam ma nyams/ bka' rgyud grub thob kyi zam ma chad/ byin brlabs kyi na bun ma yal/
mdo rgyud 'grel ba zab mo rnams kyi lde mig sangs rgyas sras bcas thams cad kyi spyi lam 'di lta bu'i chos bshad nyan byar yod pa tshogs bsags pa yin pas da chud ma gsan/
rang gzhan gyi don rgya chen po mdzod ces nan tan chen po'i sgo nas gsung zhing / dka' ba'i gnad rnams la dri ba zhus pa la shin tu dgyes/ dzA landha ri pa'i dngos slob
bi bhU ti dA la

la gtum mo dang gegs gsel dang / bar phug rong ba gzhon nu grub la bka' gdams pa'i lugs mang po gsan/ so gcig pa la sku zhang grags pa rgyal mtshan pas gdan drangs/ zhwa lu
gser khang gi gtsug lag khang du phyag phab nas dka' chen bzhi la bshad pa'i rkang mdzad nas 'chad nyan gyi grwa btsugs pa na/ grwa pa 'ga' zhig gis chags sdang gi rnam
'gyur mi bzad pa bstan pa zhi ba'i ched du dbu mdzad bkra shis bzang po la phar phyin gsan/ 'on kyang da dung ma bzlogs par spyan la rde'u 'phen pa sogs byas pas/ rang la
mi phan gzhan la gnod pa yi// bdag gi 'chad nyan 'di 'dras ci bgyi lags// za 'dug 'gro 'chag la sogs ci byas kyang // gzhan gyi khong khro'i rgyu ru 'gyur la skyo// da ni
tshe yang ring du mi gnas shing // nang gi dbang po yongs su mi gsal la// skye 'chi'i sdug bsngal shin tu bzod par dka'// cung zad shes pa nyams len dus la bab// gsungs
nas re shig thugs las chung ngu la gzhol pa na/ sku zhang chen po tab tab sogs

gyur nas ma rungs pa rnams srog gi chad pa la gtugs pa na/ de rnams kyang 'gyod pas nongs pa chags shing rje 'di kho na skyabs su bsten te mgrin gcig tu gsol ba btab pas/ de
rnams kyi 'jigs skyob dang bstan pa la dgongs nas slar yang chos kyi 'khor lo zla med pa bskor/ de dus grub thob ze dmar ba la bde mchog gsan/ de nas sngon jo bo rjes byin
gyis brlabs pa'i bsti gnas/ de'i mchod rten yang bzhugs pa'i zhwa lu ri phug tu gtsug lag khang dge 'dun gyi sde dang bcas pa bzhengs/ sngar rong pa rdo rje rgyal mtshan
la dus 'khor gsan pa'i dus su gsang 'dus shes pa zhig byung na slob zhus pas/ nged kyi mched grogs slob dpon 'phags pa bya ba 'phags yog dus gsum la mkhas pa zhig ma
dag phyogs na yong gsungs ste rtsad bcad pas/ phyis skyi mkhar na bzhugs pa gsan nas gdan 'dren btang ba na/ mnal lam du bud med gcig gis bum pa chu'i cung ma gang ba gcig
dang / rnal 'byor ba gcig gi rdo rje dril bu gcig khyer byung nas/ 'di pa sngar khyed rang gi yin pa na ning nas brag ram na yar la 'phyin da khyed rang la gtod pa yin
zer nas

gtod du byung ba rmis/ thugs dgyes tshor dang bcas pas kun mkhyen 'phags 'od zhwa lu ri phug tu gdan drangs pas/ khyed la rgya ba'i rgya lugs dang gar ba'i gar lugs sogs nas
dgos pa de min/ 'gag 'dra bshad/ gzhan shar rtse bklags nas thob che ba gcig bgyi'o gsungs/ bshad pa rdo rus thug pa cig zhu zhus pas/ a ba snying nas rang slob na sngon
la rim lnga'i dmar khrid bgyi gsung nas dbang dang khrid gnang / de'i tshe sangs rgyas byang sems mang po ting nge 'dzin gyi rtsed mo sna tshogs mdzad pa dang / bskyed
rim kyi dus su lha so gnyis kyi zhal gzigs/ rdor bzlas kyi dus su rtags lnga dang rlung lnga so sor gsal ba gzigs/ sku lus 'ja' 'od du gyur pa la lha so gnyis kyi dkyil 'khor
du gzigs/ mnal 'od gsal du zin/ u rgyan du byon nas ye shes mkha' 'gro ma dang mjal/ mngon dgar byon nas rin po che'i zhal med khang na sangs rgyas stong gral bsgrigs
su bzhugs pa gzigs/ zhing khams dag pa blta na nyi zla la zhon pa'am 'od zer la 'jug pa'am/ mkha' lding la zhon pa sogs byas nas gang 'gro 'dod

pa'i yul du bslebs pa snyam byas na mthong gi 'dug gsungs/ mtshan mo mnal lam du gsung rabs gang bzhed la gzigs rtog mdzad nas sang de tshogs su gsungs/ de nas gsang 'dus 'phags
skor/ ye shes zhabs lugs/ dus 'khor rwa 'bro'i dbang rgyud bshad man ngag gi bka'/ nA ro pa/ jo bo rje/ shAkya shrI/ sha ba ri/ dpyal a mo gha/ gyi jo/ tsa mi/ rgwa
lo/ zhang tshal pa/ sreg pa lung pa/ mar pa bya ze rnams kyi sbyor drug o rgyan bsnyen sgrub sogs sbyor drug rigs mi 'dra ba mang po/ bde dgyes/ gshin rje gshed/ sgyu dra/
gdan gzhi/ mA yA/ grub snying / yo ga bya spyod phal mo che'i dbang bshad man ngag gi bka' thams cad do// bla ma 'di la rdo rje 'chang gi 'du shes las skad cig kyang mi
g.yel/ bla mas kyang chos re re gsung pa'i sham du chos bdag po la 'phrod do gsungs/ spyir bla ma nyi shu rtsa brgyad mnga'/ mang du thos pa rgya mtsho'i mthar son nas/
dbyar dgun gyi dus chos la/ dka' chen bzhi spyod 'jug 'phags yog dus gsum zhes pa'i tha snyad mdzad nas ston dpyid dus 'khor

dang gsang 'dus rgyud 'grel/ rdo rje 'byung ba/ sam pu Ti rnams rgyun du gtso bor gsungs/ gzhan mdo rgyud kyi bshad lung dbang man ngag dag thug pa med par zhar chos su gsung
/ bstan bcos mang du mdzad pa las dus 'khor gyi skor la/ rgyud 'grel gyi mchan/ sa bcad/ chos 'byung / mkhas pa dga' byed/ lag len gyi rtsis/ myur rtsis kyi lhan thabs/
sgra rig mkhas rgyan/ mdor bsdus dang po'i TI kA nges don snye ma/ lhan skyes dang / thugs dkyil dang / yongs rdzogs kyi sgrub thabs/ bstod pa/ dkyil chog de'i lhan thabs/
mchod gar/ sngags gar/ stangs stabs bdun pa/ rgyud mchod/ brgyud pa'i gsol 'debs/ rab gnas/ dus tha ma'i cho ga mchod phreng / go la'i rnam gzhag zhi ba dang las bzhi'i
sbyin bsreg thig rtsa khor yug gi lha 'god tshul/ dbang mdor bstan gyi TI kA/ khrid yig ngo sprod/ 'gal spong rnams mdzad/ sa skya pa don yod rgyal mtshan sku mched kyis
brtag gnyis la TI kA mdzad

par bskul ba na/ rje btsun grags pa rgyal mtshan dang lan gnyis mjal/ rje btsun gyi zhal nas 'di'i 'grel pa byed pa de legs/ spyir bka' bstan bcos rnams dang / khyad par gsang
sngags kyi bstan bcos la zhus dag dang yang sgos su de'i bstan bcos la/ nga rang gi zhus dag cig bya snyam na'ang ma grub/ da nyid kyis zhus dag gyis shig ces lung bstan
pas/ ga re bla ma rje btsun chen po dang mjal/ sa skya pa'i chos rnams dang khyad par brtag gnyis la nga bas rgyud thag nye ba deng sang med snyam du dgongs/ 'grel pa
bya bar lung bstan gong ma'i yig cha rnams la dgag sgrub bya bar bkas gnang yang btang snyoms su bzhag nas lung 'grel mdzad/ sku zhang chen po'i rjes su sras kun dga' don
grub gyis sbyin bdag byas nas/ zha lur rnal 'byor rgyud kyi gzhal yas khang du lha 'bum mdzad de dkyil 'khor lnga brgya lhag logs bris su bris/ bstan 'gyur bzhengs te dkar
chag mdzad/ dbon chen rgyal ba bzang pos shangs su gdan drangs te/ mchod rten dang lugs ma'i rten mang po'i zhal bskos/ spyod rgyud kyi dkyil 'khor bzhi bzhi bcu lhag

bya rgyud kyi dkyil 'khor sum cu lhag gi lha 'bum mdzad nas ri mor bris/ ri phug tu dus 'khor gyi sku rin po che las grub pa sogs sku mang po dang bka' 'gyur dang / bod kyi
bstan bcos kyang phal mo che bzhengs/ rgya gar/ rgya nag bal po/ hor/ yu gur/ sog po/ 'ga'/ dbus gtsang mnga' ris khams kyi slob ma grangs med pa smin grol du mdzad/ 'jam
dbyangs don yod rgyal mtshan sku mched/ bsod nams blo gros sku mched/ chos lung mkhan chen bsod nams grags/ gu shrI chos grags dpal bzang po/ lo tsA ba blo gros dpal sogs
mkhas btsun gyi slob ma mang du 'dus/ dka' chen bzhi/ dbu spyod rnams kyi tshig don la mkhas pa'i ston pa dang / 'phags yog dus gsum/ gur brtag sam gsum/ lo nag dril gsum/
sgyu thod gdan gsum/ dmar nag 'jig gsum sogs la mkhas pa'i phyi nang gi rdo rje slob dpon pher ba dang / bskyed rdzogs la brtan pa thob pa'i rnal 'byor pa dang / ku
sa li la sogs pa'i slob ma grangs kyis mi lang pa

thon/ zhwa ltar tshogs pa sum stong brgyad brgya/ ri phug tu sde snod 'dzin pa sha dag dang / 'dag sbyar bug sgo can la bzhugs pa'i dge 'dun lnga brgya lhag re 'dus/ stag tshal/
'or mo/ tsha mig bre/ 'bras yul/ shangs/ dben dmar la sogs par skye bo khri khrag mang po la sems bskyed gnang / rgya gar gyi rgyal po puNya mal gyis 'phrin yig skyes
dang bcas nas phul/ chos zab mo'i skyes lan gnang bas gus par 'dzin/ rgya nag nas rgyal po tho gan thii mur gan gyis gdan 'dren gyi gser yig pa btang ba dben par bzhugs
pa'i thugs dam gyis bzlog gshed dmar gyi rgyud sogs gsung rabs mang po zhu chen mdzad de gzhi gnas bsgyur/ 'gyur chos dang hor khong bsab pa mang pos bstan pa'i srog shing
mdzad/ re gnyis pa la g.ya' phag gnyis kyi 'khrug sdums la dbus su byon pa'i lam du myang stod chu mig ra lung sogs su chos mang du gsungs/ rtsis kyi mkhan po nam mkha'
rin chen sogs dge slong dge tshul mang po'i mkhan slob mdzad/ ra sogs lha btsun gyi bu'i lkugs

phye/ kha ro dang / yar 'brog sna dkar rtse la sogs par so thar dang sems bskyed mang du gnang / yar 'brog mtsho mo che la byon dus gru nang du 'dul ba'i dus go mdzad/ srin
po ri/ grwa thang / yar klungs rnam rgyal/ sne gdong / do sngon/ khra 'brug pu gu do/ 'ol kha tsha thang rnams su sngags mtshan nyid theg pa che chung gi chos mang du gsungs/
de nas dpal ldan bla ma bsod nams rgyal mtshan dwags po nas gdan 'dren pa'i ched du stod sde lung ba nas yul ma la brgyud de rtswa de yul du 'byon par brtsams pa na/
yul de'i khrom chen po tshogs pa'i nang du gtsang mo gzugs mi tshad las nyis 'gyur gyis che ba/ gos ne tso kha gyon pa rgyan gyis mdzes pa gsum byung nas/ kye'i grong mi
rnams nang par yul ma rong la skyes bu dam pa khyad par can 'byon gyin khyed rnams kyis zam pa 'dzugs pa dang bsu skyel byas na bsod nams chen po thob bo zer nas mi snang
bar gyur pas/ kun ngo mtshar te thang shing gi zam pa 'dzugs pa dang lam 'phrang bcos tshar ba na/ rje nyid phebs te de rnams kyis zam pa la gdan drangs byin brlabs zhus
de ni sgrol mas

chu'i 'jigs pa las bskyabs pa yin gsungs/ de nas dwags po mkhar lung bzang su phebs/ dpal ldan bla ma gdan 'dren par brtsams pa na/ rong mi kun gyis dmag gis bkag pas dpung
gi khrod du thog babs te star ka'i sdong bo phye mar brlabs pas sa skya pa'i 'dre byung zer nas skrag ste slar dad par gyur/ sgrum pa dang / sgom tshigs pa sogs skye bo
mang po la sems bskyed gnang / sgam po rin po che sogs dam pa mang po'i mkhan slob mdzad/ de nas dpal ldan bla ma gdan drangs nas yar byon/ gdan sa thel dang / bsam yas sogs
su lha btsun bsod nams 'od zer sogs dge bshes skye bo'i tshogs stong phrag mang po la chos gsungs/ yer pa/ gung thang / 'phrul snang / ra mo che/ mtshur phu/ dbu ri/
gzhu kun ra/ snye mo/ tsha mig gya ba mdo phug la sogs pa gnas bshad grwa sgom grwa che chung rnams su sngags mtshan nyid kyi bshad srol sngags med pa rnams srol bstod/ yod
pa rnams dar zhing rgyas par mdzad/ skye dgu'i tshogs 'bum phrag mang po theg pa chen po'i lam du bkod de/ slar ri phug tu phebs nas sngar bzhin dus chos rnams dang

sbyor drug rim lnga/ spros med/ chos drug ngal po/ zhi byed sogs kyi khrid bka' dang / rgyud sde bzhi'i dbang bshad byin brlabs kyi bka' bar ma chad du gnang / re gsum pa la
dbang ldan 'bras spungs kyi chag tshul bsgyur/ ri phug tu byang chub chen po'i mchod rten bzhengs/ dpon chen dbang brtson sogs skye bo mang po byang chub la bkod/ hor rgyal
bu pradznyA cing ze'u tsing dbang 'khor hor brgya phrag dang bcas pa la dus 'khor gyi dbang gnad zab chos la sbyar/ chos yon du btson bsod nges stong phrag mang po'i
srog bskyabs/ khro phur khro lo'i gdan sa mdzad de bshad grwa dang sgom grwa bskyangs/ sa skyar byon nas gdung rgyud pa dang sde snod 'dzin pa gnam gyi skar ma tsam chos
kyis tshim par mdzad/ khru so drug pa'i dpal mchog rigs bsdus kyi dkyil 'khor bzhengs nas chos kyi rgyal mtshan pa la dbang bskur/ lha khang chen mor rdor dbyings kyi dkyil
'khor blo blongs rgyu rin po che las grub pa rtsa thig khru bcu gnyis pa'i bkod pa mdzad de bzhengs/ re bdun pa la zhwa lu'i gdan

sar thugs sras lo tsA ba bskos nas ri phug nyid du bzhugs te/ kha che paNDi ta su man shri byon pa la spyan ras gzigs padma'i dra ba gsan/ chos kyi rgyal mtshan pa/ gu shri
kun dga' rin chen/ ta'i si tu/'jam dbyangs gu shrI rnams la dus 'khor gyi dbang gnang / ti shri bsod blo ba la rdo rje phreng ba'i dbang gnang / dus 'khor sogs phyi nang
gi dkyil 'khor mang po'i lo dus kyi sgrub mchod chen mo'i srol btsugs/ bo dong er thugs sras lo tsA ba dang / chos kyi dpal ba dang / tshe 'jam sogs sde snod 'dzin pa mang
po la rdo rje phreng ba sogs chos rje nyid la bzhugs pa'i dbang phal mo che gnang / e'i gtsug lag khang gi rab gnas mdzad/ chu mig stag tshal rdzing kha/ rin spungs/ myang
stod lcang ra/ stag tshang rdzong kha/ zhu 'brog gnas/ shangs mthong smon sogs su gdul bya mang po smin grol la bkod/ gdan sa ri phug tu gtsang phyogs kyi dge 'dun mtha'
dag bsags nas/ nga dga' ldan du 'gro ba'i phyi phyag yin gsungs nas spong thag mdzad/ skabs shig tu mdang sum rmi lam shin tu

bzang / dga' ldan nas skas rings gsum byung ba'i dbus ma la byams pa byon/ gcig la ngas 'dzogs/ gcig la sus phyin nam gsungs/ don bzhi pa la/ grwa pa klog pa pa rnams zhwa
lur brdzangs/ spong ba pa rnams nang mtshams bsdams/ chos rje nyid kyang mun khang bsrubs nas thugs dam la rtse gcig tu bzhugs/ 'brug lo'i dpyid sku khams mnyel ba na/ rgyal
sras thogs med pa sogs dge 'dun mang pos gser gyi maNDal phul nas gsol ba btab pas/ mdang gsum nga'i rmi lam na rnam thos kyi bus nang tsho 'gog pa yin zer nas lus la
bse khrab lta bu mang po bkog nas bskyur gtong gin gda' gsung nas sku khams dwangs te gtang rag gi gtor ma mdzad do// slar hor zla lnga ba'i gzhug nas/ cung zad mnyel te
don lnga ba shing pho 'brug gi lo zla ba drug pa'i nyi shu gcig gi tho rangs me tog gi char dang bcas te mya ngan las 'da' ba'i tshul bstan/ nyi shu bdun la gdung sbyangs
pas ring bsrel yungs 'bru lta bu'i phung bor gyur pas/ rgya gar/ rgya nag bal bod

kyi phyogs thams cad du khyab par byas/ zhwa lur nang rten jo bo'i sku tshad ma/ phyi rten gser 'bum/ dbyen 'dum pa'i mchod rten/ gdan sa ri phug tu sku 'dra rin po che rnams
bzhengs so// bdag nyid chen po 'di la bu slob bsam gyis mi khyab kyang mchog tu gyur pa dus 'khor la mkhas pa ni/ kha che paNDi ta su ma na shrI/ dpal ldan bla ma dam
pa bsod nams rgyal mtshan/ thugs sras lo tsA ba/ chos kyi dpal ba gnyis/ lo chen byang rtse/ rgyal thang pa/ skyabs mchog pa/ khyung po lhas pa/ chos grags dpal ba/ lo tsA
ba blo gros dpal/ dbang rnon pa/ 'jam dkar ba/ dus 'khor ba shAkya dpal/ tshe 'jam pa/ 'jam rin pa/ grub pa dpal/ gzhon nu grub/ mgon dpal ba/ dbang grags pa/ dpal chen
pa sogs byung la/ kha che paN chen su ma na shrI ni/ yongs su rdzogs pa'i paNDi ta chen po rgyud sde rgya mtsho la mkhas pa des/ rje 'di la 'phags yul du sha lu paNDi ta
zhes grags shing mchog tu dus 'khor la mkhas pa'i snyan pa

gsan nas/ de zhu ba'i ched du zhwa lur phebs pa la dus 'khor gyi dbang rgyud bshad sbyor drug gi khrid ma lus par saM skri ta'i skad du gnang bas/ paN chen de mchog tu dgyes
shing gus pa chen pos legs par gsan nas/ slar rgya gar du thegs te de'i rgyun dar bar mdzad do//bsod nams rgyal mtshan/dpal ldan bla ma dam pa bsod nams rgyal mtshan dpal
bzang po ni yab bdag nyid chen po bzang po dpal dang / yum zhwa lu ba gzhon nu 'bum gyi sras su chu pho byi ba lo la sa skyar sku 'khrungs/ zla ba gsum na nyan chen bsod
nams brtan pa la dril bu ba'i dbang dang / dgung lo gsum pa rong pa sher seng la gshed dmar gyi dbang gsan/ brgyad pa la brtag gnyis gsungs/ bcu gcig pa la bla chen kun
blo ba la dge bsnyen mnos/ bcu bdun pa la mkhan chen bsod grags pas mkhan po/ dpal ldan seng ge bas slob dpon mdzad de rab tu byung / nyi shu pa la mkhan slob de gnyis
dang / rin chen dpal bzang pas gsang ston mdzad de bsnyen par rdzogs/ mnal lam du paN chen shAkya shrI/ sa skya paNDi ta/ pha dam pa rnams dang mjal/ bla ma rin chen

dpal bzang po la sbyor drug gsan pas stong gzugs kyi 'jam dbyangs longs sku'i rnam pa gzigs/ brag kha ba dang / sngon pa chos dpal bzang po dang / mkhan chen bsod grags pa
la sbyor drug gsan pas drung rtsol la dbang 'byor/ bla ma dpal ldan sengge/ brag phug pa bsod nams dpal/ gzhon nu dpal bzang po/ dpang blo gros brtan pa/ gan pa rin chen
rgyal mtshan/ bu ston rin po che/ mkhan chen gzhon nu mgon po/ rgyal sras thogs med pa/ lo chen byang rtse rnams la bsten nas/ phar tshad 'dul mngon dbu ma sogs bde snod
kyi gzhung lugs rab 'byams dang / sgra/ snyan ngag bsdebs sbyor/ mngon brjod la sogs pa tha snyad kyi gzhung lugs mang po dang / khyad par gsang sngags kyi rgyud sde rgya
mtsho'i dbang rgyud bshad man ngag mtha' dag la legs par sbyangs pas/ mkhas pa zla med par gyur/ khyad par du dpang lo la rgyud 'grel gsan dus khyed kyis 'di ci nas kyang
legs par mkhyen par mdzod cig ces do dam cher mdzad nas gsungs pas/ slad mar bu ston rin po che la dus 'khor

gyi dbang rgyud man ngag dang bcas pa dang / rje des chos gsan no cog mtha' dag bum pa gang byor gsan pas mchog tu mkhas par gyur/ nyer bdun pa la gong ma'i gdan 'dren lan
gsum byung na'ang / 'od zer can gyi man ngag gis bzlog so gsum pa la hor rgyal po'i 'ja' dwa dang shel dam bzhi phul nas bzhi thog tu bzhugs su gsol te bstan pa'i mnga' bdag
tu bkur/ phar tshad brtag gnyis la sogs pa'i bshad grwa btsugs/ lam 'bras la sogs pa'i khrid dang dbang gis gdul bya tshim par mdzad/ so drug pa la dbus su phebs te/
thol du spyan snga grags pa rgyal mtshan pa la chos gnang / bsam yas zhig bsos kyi grwa btsugs/ so bdun pa la yang hor gyi gdan 'dren byung bas/ ta dben blo gros rgyal mtshan
bzhi thog tu bskos/ rta la chibs pa spangs te zhabs thang mdzad nas byang 'dam gyi bar du byon/ stag lung pa ratna A ka ra la thugs bskyed gnang / g.yang la la kha ba
chen po bab kyang thang rgyang mdzad de byon pas rlangs phyur re byung bas kun ngo mtshar

du gyur/ rwa sgreng du jo bo'i rgya dpe rnams gzigs pas 'ja'i gur phub/ dge 'dun rnams la chos gsungs pas me tog gi char bab/ dpon slob nyi shu tsam klung shod/ 'ol kha/ dwags
po sman lung / tswa de yul rnams brgyud de rdzam yul gyi mkhar lung bzang su phyag phab/ lo gcig gi bar du thugs dam 'dag 'byar la bzhugs/ bu ston rin po che gdan 'dren
la phebs pas/ gtsang du 'byon pa ni ma gnang bar dbus su bskor cig phebs/ bla chen bsod blo ba gdan sar brdzangs/ slar yang dwags po thegs/ ma gcig dbang ba'i gdan 'dren
byung bas 'gyogs par byon te/ bo dong er yum sras mjal/ ma gcig 'das pa dag pa'i zhing du 'dren par mdzod/ de nas sa skyar mkhas btsun stong phrag mang po la dbang dang
lam 'bras kyi khrid gnang / dbus su phebs te nyan por phar phyin gsung dus/ gros kun mkhyen pas thub pa chen po sher phyin gsung bar mthong / shes rdor bas chos rje nyid
'jam dbyangs su mthong ste/ maNDal gyi rgyan gyi ched du rang nyid kyi lag pa'i gsor

mo lnga bcad pa na/ chos rje nyid tab tab por byon te de'i sor mo rnams bsgrigs zhal chab btab/ nA ro mkha' spyod kyi byin brlabs gnang bas de'i nub mo sor mo sngon bzhin du
sos/ de nas snye thang du bzhugs nas dge 'dun gyi tshogs chen po la bar chad/ brtag gnyis/ lam 'bras sbyor drug rnams gnang / de nas gdan sa thel du spyan snga ba sogs
sde snod 'dzin pa mang po la dus 'khor gyi rgyud bshad lam 'bras sbyor drug sogs gnang / de dus lo gcig gi khongs su bsam yas kyi zhig gsos mtha' dag grub/ rab gnas kyi tshe
dge 'dun khri phrag lhag tsam 'dus lha'i me tog sna lnga pa'i char bab/ de nas sa skyar byon te chos gsung pa'i skabs su/ hor gyi gdan 'dren pa byung bas/ dpon slob bco
brgyad kyis zla ba gnyis kyi bar du nyin mo bzhugs shing mtshan mo 'bros pa'i dka' ba spyad nas/ zhe brgyad pa la yang mkhar lung bzang su byon/ der lo gcig gi bar du
sku mtshams mdzad nas slob ma mang po la lam 'bras dang / sbyor drug gi khrid bka' mang po bug sgo las gnang / dus 'khor TIka chen mdzad par brtsams pa na

mnal lam du bud med sngo bsangs rgyan dang bcas pa gcig gis snag snyug gtad nas nga bris shig zer byung bas mthar phyin pa'i ltas su dgongs/ lnga bcu pa la brag rings zhes
pa'i gnas su sku 'khor bzhi dang bcas pa zla ba drug gi bar du thugs dam kho na la rtse gcig tu bzhugs/ slob dpon manydzu shrI bas sku lus cung zad re ma bcags na skyon mi
mchi lags sam zhus pas ting nge 'dzin gnad du song na de nyid lus sbyongs su'ang 'gro ba yin par 'dug gsungs/ de nas mtha' rgyas su byon nas bla chen bsod blo ba gong du
brdzangs/ rtses thang bsam gtan gling du rgyal sras thogs med pa dang lhan cig zla ba gsum thugs dam la bzhugs/ snye thang chos rdzong btab ste/ der si tu chos rin pas
zhu ba po mdzad nas sde snod 'dzin pa lnga bcu tsam la thugs brtsoms TIka chen gyi steng nas dus 'khor gyi bshad pa rgyas par gnang / khrid rim yang rgyun mi 'chad du gnang
/ de nas yang nga gsum pa la mkhar lung bzang su phebs te/ dus 'khor don du gnyer ba'i dge bshes mang po phyag phyir byon pa rnams la dus 'khor gyi bshad pa rgyas pa dang
khrid rim rnams gnang / de nas lo

gcig na rkong po nas par dus 'khor thugs dkyil gyi dkyil 'khor blos slang bzhengs/ rkong po ral gsum phyag phab nas skye bo'i tshogs chen po la sems skyed gnang / lo gcig gi
bar rgya bsdams/ sbu chu lha khang du 'bum nag dang 'bum dmar gzigs pas me tog gi char bab/ 'o thang mtsho mo'i yul sde ma chu'i gnod pa bsgyur/ nga drug pa la bod klungs
la rgyud de byar bel kha/ pho brang yang rtse rnams su phebs/ gnyal lte'u rar dbyar chos la brtag gnyis dang / lam 'bras gnang / gser phye 'bum pa'i drung du sems skyed
gsungs pas thams cad kyis gzung du btub pa me tog gi char bab/ lha sar jo bo rin po che la khri rgyab phul/ snye thang du dus 'khor gyi bshad pa rgyas par gsungs pas/ rwa
'bro shong 'gyur gyi dpe 'grems brgya lhag byung / dbus phyogs kyi dus 'khor 'chad nyan pa gcig la de nyid sde snod 'dzin pa'i tshogs 'du che bar grags/ rlung ltas la
sku tshe'i bar chad 'ong ba mkhyen nas/ g.ye go ra gdong du rdo rje bzlas pa 'bum phrag gcig mdzad pas lo lnga sku tshe bsrings/ mkhan chen grags rgyal

pa la rdo rje phreng ba'i dbang gnang / 'jam dbyangs gu shrI la sbyor drug gnang / bo dong er dge 'dun bzhi khri lhag 'dus pa la chos kyi 'khor lo bskor te gser zho re'i 'gyed
gnang / de nas sa skyar phebs te tshogs su dus 'khor gyi chos 'byung / mdor bsdus dang po yan gyi bshad pa/ brtag gnyis rnams gsungs/ rten rnams la zhig gsos mdzad/ sku
khams cung zad mnyel dus thub pa chen pa la gnas brtan bcu drug gis bskor ba mngon sum du gzigs ma thag bsnyun las dwangs/ de nas bo dong er lo chen byang rtse sogs gtsang
phyogs kyi bla ma rnams kyis thog drangs sde snod 'dzin pa sha stag dang bskyed rdzogs la brtan pa thob pa'i rnal 'byor gyi dbang phyug mang du 'dus pa la dus 'khor
gyi bshad pa rgyas pa/ lam 'bras/ sbyor drug rim lnga/ spros med la sogs khrid dbang byin brlabs mang du gnang / de nas dpal sdings/ chu mig snar thang / zhwa lu rnams su'ang
chos kyi 'khor lo bskor bzhin par byon te/ dbus phyogs su phebs/ bsam yas su dge 'dun nyi khri 'dus pa la chos kyi 'khor lo bskor/ gser

zho re'i 'gyed gnang / rje 'di'i bka' 'bum la po ti nyi shu rtsa lnga bzhugs pa las khyad par du dus 'khor bskor la bsdus don chos 'byung / stong 'jug gi rtsis/ sbyor drug
gi khrid yig ngo sprod bsrungs 'khor gnyis/ mngon dkyil/ thugs dkyil mngon rtogs/ rnal 'byor ma'i mchod chog rnams so// rje 'dis dge bsnyen dang dge tshul lta zhog bsnyen
rdzogs kyi sdom pa phog pa la stong phrag lnga ldan pa byung / sdom pa 'bog pa dang / dbang bskur ba dang / rab gnas rnams la sla chos gtan mi mdzad/ tshul khrims kyi dri
dang ldan/ kho bo lo bcu bdun pa la rab tu byung nas nga'i bar du tshul khrims gtsang bar bsrungs pas 'di nga'i 'phrin las kyi gtso bo yin gsungs/ dus phyis bod du byung
ba gcig la mkhan chen bu ston pa'i rtson 'grus la sus kyang mi do/ de ma gtogs nga yang brtson 'grus chung rgyu med gsungs/ mnyam par ma bzhag pa'i thugs mi mnga' ste/
gzigs rtog gi skabs su'ang phyag dpe'i steng du stong gzugs dus rgyun du 'byung gsungs/ bdag nyid chen po 'di'i zhabs gnyis la 'khor lo'i mtshan dang ldan/ sku lus la

srin 'bu'i rigs mi 'byung / skye bo gzhan las mchog tu gyur pa'i gzi 'od 'bar/ gsung snyan cing tshangs pa'i dbyangs dang ldan no// re gsum pa la chos rdzong du bla ma bzhon
rgyal ba can na sa chen yab sras kyang bzhugs pas/ snga phyi kun du der skye bar smon lam btab pa yin yang / byams chos 'di rnams la thos bsam byas pa'i mthu yin nam dga'
ldan du 'gro bar 'dug gsungs/ der sde snod 'dzin pa nyer lnga pa tshan pa gsum la dus 'khor gyi dbang rdzogs pa dang / dbang mdor bstan dang / lam 'bras dang / sbyor drug
gnang / de nas bsam yas su phebs/ mkhan chen zhi ba 'tsho'i dbu thod bla brang du gdan drangs/ nyin re bzhin brgya phyag mdzad cing smon lam 'debs/ tho rangs bu ston
rin po che dang rdo rje rnal 'byor ma byon nas/ bu ston pas 'di rang mkha' spyod yin no gsung ba byung / de bzhin gshegs pa'i sku mang pos zhing gang ba gzigs/ lo tsA ba
nam mkha' bzang po la chag lo tsA ba de la rnam thar bzang po yod pas ltos shig gsungs/ re bzhi pa yos lo zla ba drug pa'i nyi shu lnga la sa g.yo ba dang / me tog gi char
'bab pa

dang bcas pa'i cho 'phrul bstan te dga' ldan du gshegs so//mtshungs med gzhon nu grags pa/de dus kyi mkhas btsun rnams dang / khyad par du dus 'khor smra ba phal mo che/ rje
de'i slob mar ma gyur pa med pas bgrang bar mi dpyod la/ bye brag tu mtshungs med gzhon nu grags pa ni/ 'phan yul du sku 'khrungs/ gzhung lugs mang po la legs par sbyangs/
khyad par du 'dul mdzod la mchog tu mkhas/ gnas brtan chen po tshul khrims shin tu gtsang ba/ rgyal sras thogs med pa la thugs bskyed dang / blo sbyong gsan pas byang
chub kyi thugs 'byongs/ bu ston rin po che la dbang dang gdams ngag mang du mnos shing / khyad par du dpal ldan bla ma mkhar lungs bzang su bzhugs pa'i drung du/ dus kyi
'khor lo'i dbang dang sbyor drug gsan pas sgyu ma lta bu'i ting nge 'dzin mngon du gyur/ khrab mkhar 'dul mdzod dus chos su gsung zhing / rang nyid zab lam gyi thugs dam
la gtso bor bzhugs te rang gzhan gyi don rgya chen po mdzad do//

de la 'khrul zhig pa yang dpal ldan bla ma/ ngag dbang grags pa/ chos kyi rgyal mtshan/ 'khrul zhig pa ste/ de la bdag gi bla ma dus zhabs pas dpal ldan bla ma'i sbyor drug
gi khrid yig ngo sprod dang bcas pa dang / sron lugs kyi gdams pa rnams gsan to// yang rgyal ba yon tan 'od kyis dpal ldan bla ma las dus 'khor gyi dbang rgyud bshad man
ngag dang bcas pa gsan pas mkhas shing grub pa brnyes/ de la shangs pa kun mkhyen shes rab dpal bzang po/ de la thams cad mkhyen pa 'gos lo tsA bas dpal ldan bla ma'i TIka
chen nges don gsal byed kyi lung gsan to//thugs sras lo tsA ba/thugs sras lo tsA ba ni/ sngags 'chang zhig gi bu mo'i sras su sa pho rta la 'khrungs/ mes po la yang dag
phur pa 'jigs byed kyi dbang thob/ gsang mtshan thugs kyi rdo rje/ yang rtse ba rin chen seng ge la dge bsnyen mnos/ dgung lo bdun pa la yum 'das nas zhwa lu dpon mos legs
par bskyangs/ bcu pa la bu ston rin po che dang slob dpon

dar byang las rab tu byung ste rin chen rnam rgyal du btags/ phar mngon dang sgra tshad mkhas par mkhyen pas sgra tshad par grags/ rgya gar nub phyogs kyi paNDi ta su ma ti
kI ti mgur mor byon pa la/ bu ston rin po ches dri ba nyi shu 'drir btang ba'i tshe de la dbyangs can ma dang rlung sbyor zab mo gsan/ paNDi ta des bu ston la bstod pa dang
'phrin yig dus 'khor gyi bum sman tshang ma phul/ bstod 'phrin de bsgyur bas lo tsA bar grags/ dbyangs can ma'i pi wang gi sgra gsan/ bslab pa la skyon zhig byung ba
legs par gshegs nas de nyin rang bu ston rin po che/ skyabs mchog dpal bzang po/ dar byang pa la mkhan slob zhus nas tshig rdzogs su bsnyen par rdzogs/ 'dul ba byams chos
dbu ma sogs sde snod kyi gzhung lugs rgya mtsho lta bu la sbyangs/ rgyud sde kun gyi dbang rgyud bshad man ngag dang bcas pa gsan pas bum pa gang byor mkhyen/ khyad par
sbyor drug gsan dus zla ba gsum mun mtshams la bzhugs pas bsam gtan gyi rtogs pa 'khrungs shing mngon par shes pa mnga'/ dgra nag

gi dbang zhus dus nam mkha' la 'phags nas gar mdzad/ phag dkar dang bde mchog gi zhal gzigs/ gshin rje gshed kyi sbyin bsreg mdzad pas me lce las bkra shis pa'i rtags shar/
so dgu pa la bu ston rin po ches zhwa lu'i gdan sar bskos te/ zhal bskos mang po gnang / a ti sha'i gsung bzhin/ sbrul gyi spags pa brjes kyang sbrul mi brjed/ kho bo 'chi
tshul bstan kyang a ti sha/ de bas chags shing zhen pa ma che bar// dga' ldan gnas su kho bo'i drung du shog/ ces gsungs rjes bka' bzhi/ 'phags yog dus gsum/ bde mchog
sampu Ta'i rgyud dus chos su gsungs/ rgyud rnams la le'u mtshams ma gtogs chos thun ring thung med pa dang / gdan bzhi gsung pa la dpon slob la blta phyogs tshun sngan ma
las ma 'gyur bar mdzad/ lan cig slob dpon 'jam dpal ba la bsam yas rgyal po dngos su 'ongs te bar chad brtsams pas khong la grwa lnga'i dbang dang bsrung ba gnang ba tsam
gyis rgyal pos khong ji tsam btsal yang mi mthong ba byung / de ma gtogs lo dgu'i ring bu ston nyid la chos gsan pa dang /

dus chos bshad pa kho na las dbang rjes gnang mi mdzad/ bu ston dga' ldan du thegs nas ni dbang khrid man ngag rnams kyang lhug par stsol/ bkra shis sgo mang dang / bu ston
rin po che'i bka' 'bum po ti so gsum bzhengs/ mnga' ris pa bde ldan la padma dra ba'i dbang gnang dus/ de nam mkha' 'phags te gar bsgyur zhing rta skad tsher ba sogs byung
/ bzhi thog pa / nya btsan lha sbyin/ g.yag gzhon gnyis/ byams chos pa/ skyabs mchog dpal/ tsong kha pa blo bzang grags pa/ karma pa dkon gzhon/ lo tsA ba grags rgyal/
tshogs sde bzhi'i mkhan po/ sa bzang 'phags pa/ dbus pa blo gsal/ snar thang pa rgyal mtshan grags sogs mkhas btsun mang po la mdo sngags kyi char phab/ rtogs ldan chos
'byung la nam mkha'i rlung gegs bsal/ grub chen chos grub las rlung log pa'i gegs bsal/ gnas rnying pa rgyal dbang gi thig le'i gegs bsal/ slob dpon rtsed po'i stong nyams
kyi gegs bsal/ hor rgyal bu phing chang gi snying

rlung bsal/ hor bi ma la gu shrI la bdud gzher pa nag po phog pa'i dug bsal/ bdun bcu pa sa pho 'brug la/ dbon po grags rgyal 'di la chos bum pa gang byor gtad yod pas gdan
sar bskos shig ces gsungs te zhwa lu ri phug tu dbu'i da tsug nas glangs pa lta bu'i 'od dkar dmar ba thag tsam pa thon nas bla re la zug pa'i cho 'phrul dang bcas te dga'
ldan du gshegs so// rje 'di'i thugs sras mchog rin po che grags pa rgyal mtshan dang / mkhas btsun bsod nams don grub gnyis kyi/ snga ma ni zhwa lu'i gdan sar bzhugs nas
'gro don rgya cher mdzad cing / sne gdong rtser chos rgyal grags pa 'byung gnas pas bla mar gdan drangs/ dbus phyogs kyi mkhas btsun mang po 'phags yog dus gsum sogs chos
kyis tshim par mdzad/ rtses thang gi yo ga dang dus 'khor sogs kyi sgrub mchod rnams kyang rje 'di'i 'phrin las las byung ba yin no//rdo rje 'dzin pa ye shes rgya mtsho/de'i
slob ma rdo rje 'dzin ye shes rgya mtsho ba ni/ de dus chog g.yog tu phebs pa slad mar dbus su gdan drangs te/ chos

kyi rje spyan snga rin po che dang / dpal kun bzang rtse pas dus 'khor dang yo ga'i dbang bka' phyag len gsan cing sbyangs/ dpal kun bzang rtse pa la bdag gis dus 'khor gyi
dbang yongs su rdzogs pa mnos so// mkhas btsun bsod nams don grub pa ni/ thugs sras lo tsA ba las dbang rgyud man ngag ma lus pa gsan cing sbyangs pas dus 'khor la mchog
tu mkhas shing grub pa zhig go/ de'i slob ma sku zhang chos rje rin chen bkra shis grags pa rgyal mtshan dpal bzang po ni/ thog mar thugs sras lo tsA ba las rab tu byung
zhing / dge slong byang sems rdo rje 'dzin pa chen po/ khyad par du bsod nams don grub pa las dus 'khor gyi dbang rgyud bshad man ngag ma lus par gsan nas sbyangs pas mkhas
shing grub pa brnyes te/ ru dgon gsar du dus 'khor gyi bshad grwa dang phyag len gyi srol btsugs pas deng sangs gi bar du'ang grwa bzang shos su byung / mngon par mkhyen
pa dang / mtshan mo mun nang du'ang zhal ras zla ba ltar dkar sgor gsal ba dang / rA hu la mkha' la rgyu ba la sdigs mdzub mdzad pas

sa la lhung ba sogs grub pa'i mtshan la mang po dang ldan pa zhig go/ de'i slob ma chos rje yon bkras pa ni/ rgyud 'grel dbang mdor bstan gsum/ bu ston pa'i gsung sgros dang
/ bu mchan phyogs mchan thugs la bzhugs pa dus 'khor la mchog tu mkhas pa zhig go/ de la bdag gi bla ma dus 'khor bas rgyud bshad gsan cing sku zhang chos rje la dbang
khrid gsan to//dharma shrI pa/dharma shrI pa ni/ dge slong byang sems rdo rje'i 'dzin pa yongs su rdzogs pa'i mkhas pa chen po mngon par rtogs pa'i yon tan phul du byung
ba/ jo gdan tshogs pa'i mkhan por bskos pas ma mdzad kyang mkhan chen dharma shrI zhes grags/ khyad par bu ston rin po che la dus 'khor rgyud 'grel tshar mang ba zhig gsan
pas mchog tu mkhas par gyur nas/ dka' chen bzhi/ 'phags yog dus gsum/ lhag par du dus 'khor la dus chos kyi sgo nas 'phrin las rgya cher bskyangs so// gong gsum bde chen
chos kyi dpal ba ni/ bu ston rin po che la rgyud 'grel tshar bcu bdun gsan pas/ dus 'khor la mchog tu mkhas par gyur nas/ chos 'di'i 'phrin las rgya cher bskyangs so//shangs
pa kun mkhyen shes rab dpal bzang po/de'i slob ma shangs pa kun mkhyen

shes rab dpal bzang po ni/ chos kyi dpal ba la dus 'khor gsan pas legs par mkhyen cing mdo sngags ma lus pa la mkhas pas kun mkhyen du grags la/ shangs ri bo dge 'phel du tar
chags pa'i dus 'khor gyi dbang rgyun dang / dus chos gsungs pas sems 'grel gyi phrin las rgyas par mdzad do// de la rje thams cad mkhyen pa 'gos lo tsA bas dbang dang
rgyud bshad gsan to// yang bde chen chos kyi dpal ba la/ rje rin po che tsong kha pa blo bzang grags pas gsan du thegs pa'i tshe mjal dar la dar ser po dang / phyis 'bul
ba la go ne tso yug phul bas/ dang por 'byung ba sdud rim dang slad mar skyed rim du gda' bas rten 'brel bzang gsung nas dgyes/ nang le gsung ba'i thog ma nas gsan chog byung
bas/ gang zhig chen po'i mi rnams smin par bya ba'i slad ces pa tshig mtshams pra legs par dgongs te/ rgyud bshad phran dang bcas pa gsan nas/ sa pho khyi la slob ma'i
tshogs chen po la rgyud 'grel gyi bshad pa rdzogs par gnang ngo //'jam rin pa/'jam rin

pa ni/ bu ston rin po che la dbang rgyud bshad man ngag ma lus par mnos/ de la shangs dkar pa rin chen rgyal mtshan/ de la skungs lungs pa sangs rgyas dpal bas gsan te/ de
ni me pho stag la 'khrungs/mdo sngags kyi gzhung lugs phal mo che mkhyen cing / khyad par stag pa chos rdor dang shangs dkar ba las dus kyi 'khor lo'i dbang rgyud bshad man
ngag mtha' dag mnos/ rmog cog pa rin chen brtson 'grus kyi sprul par grags/ bskyed rim shin tu brtan pas gzhan la yi dam lha'i skur gsal bar ston/ dbang gi skabs su ye
shes nges par phebs/ thugs gtad pa tsam dang dmigs pa'i mde'u kha cung zad res rlung sems dbu mar chud nas nyams myong mtha' yas pa 'char/ mnal lam 'byongs pas shambha la'i
rigs ldan la chos gsan/ mngon par mkhyen pa mnga'/ gsang chab 'thungs pa tsam gyis gtum mo'i bde drod 'phral du skye/ lkog tu slob ma na ba la rmi lam du chos rje nyid
kyis dus 'khor gyi lha so so'i sngags brjod cing byin gyis rlobs pa'i snang ba bstan pas de ma thag grol ba sogs byin brlabs kyi rnam 'phrul bsam gyis mi khyab pa mnga'/
bu slob

rnams la mkha' khyab mkha'i rdo rje can yin pas gsol ba gar btab tu 'ong / dus 'khor smon lam re thob ces gsungs te/ re brgyad pa chu mo bya la 'ja' 'od du pi wang gling bu'i
sgra dang bcas te sku'i bkod pa bsdus/ dbu thod la a yig 'bur du dod pa byon to// de la bdag gi bla ma dus zhabs pas dbang rgyud man ngag mnos so//rje btsun dpal chen
bzang po/rje btsun dpal chen bzang po ni/ yul gnyal stod g.yu rbe phye'u grong du/ yab rdo rje 'dzin pa chen po grub ston bsod nams bzang po dang / yum snyi ba mo rgyal ma
skyid kyi sras su me pho 'brug la 'khrungs/ dgung lo bdun pa la ste'u rar byon te/ mkhan po chag rin chen 'byung gnas dpal bzang po dang / slob dpon thang chen pa tshul
khrims dpal las rab tu byung mtshan dpal chen bzang por btags/ mkhan po la gsang 'dus rgyud 'grel dang / dus 'khor rgyud 'grel chag lugs gsan te legs par sbyangs/ bla brang
pa blo gros dpal ba la gsang 'dus rgyud 'grel sbyong rgyud/ phreng bskor

gsum gyi bshad pa gsan/ bla brang ba shAkya dpal la gshed dmar bde dgyes gsang 'dus sogs chag pa'i chos skor gsan/ rje de gshin rje gshed dngos su gzigs/ grub chen mangga la
shrI zhes pa bde mchog gi grub thob dgung lo brgya bzhes kyang sku lus gzhon nu dang mtshungs pa las las chen bcu gnyis 'phral du sgrub pa la tshegs med pa/ rA hu la bzhugs
gdan gyi 'og tu 'dzud nus pa de lte'u ra'i zur khang du bzhugs pa la/ bde gsang dus gsum/ kun rig sogs gsan/ bla ma de dbang mdzad pa'i dbang g.yog mdzad de phyag len
shin tu byang / chag dar ma rdo rje la gnas kyi bla ma bcol te 'dul ba'i bslab bya la byang bar gyur/ skrags phug tu khu bo grub thob legs ldan 'od la gsang dus kyi dbang
zhus/ dkyil 'khor gyi gtso bo dngos su gzigs/ de nas brtsams te rdo rje 'chang dngos kyi 'du shes kho na las tha mal gyi rtog pa mi mnga'/ grub chen de la chag lugs kyi
sbyor drug dang rim lnga dang dbang rgyud man ngag mtha' dag gsan/ mi g.yo sngon po gsan pas/ khyod dang

'brel ba yod pas bcom ldan 'das 'dis rjes su 'dzin par 'gyur ro gsungs/ bra gor du mon khra ba la/ mdo rtsa spyod 'jug lam rim dang / lte'u rar dbu ma pa rin chen rgyal po
la rigs tshogs gsan/ nyer brgyad pa la lte'u rar chag lo'i mkhan rgyud 'dzin pa byar rje sgo ba mgon po dpal gyis mkhan po/ bla brang pa bzang po dpal gyis las slob/ tshogs
chen mo'i dbu mdzad seng ge rin chen gyis gsang ston mdzad nas bsnyen par rdzogs/ bla brang pa de la rdo rje phreng ba sogs dbang mang po dang / phar phyin dbu ma/ spyod
'jug skyes rabs/ ting 'dzin rgyal po/ gsang 'dus/ kye rdor/ spyod rgyad/ mtshan brjod/ sdom 'byung / gshed dmar/ 'jigs byed/ 'khor chen sogs gsan/ so bzhi pa la thang
po cher rje bla brang pa'i drung du byon pa na/ dpal ldan bla ma bsod nams rgyal mtshan pa dwags po nas gdan 'dren par/ bu ston rin po che dang / rgyal sras thogs med pa
dang / gnas drug pa sogs phebs pa la chos 'brel re gsan/ khyad par du bu

ston rin po che yar klungs do sngon du brag kha'i jo bo sogs mi chen nyer lnga la dus 'khor gyi dbang gnang ba'i tshe mjal du byon pas/ nyi ma shar ba dang dus mtshungs par
zhal mjal/ khyed rnams bcom ldan 'das dpal dus kyi 'khor lor 'gyur ro zhes gsungs pa dang 'grig pas/ rten 'brel bzang bar dgongs/ chos 'brel dang byin brlabs zhus pas myur
du phrad par byed do gsungs pas/ zhabs drung du slebs pa'i smon lam mang du btab nas gnyal du byon/ yab kyi zhal nas dge ba'i bshes gnyen dang mjal ba la yi dam la gsol
ba 'debs dgos pa yin gsungs pas/ phye'u grog gi mchod khang chung ngu zhig tu mtshams bcad de/ mi g.yo sngon po pus btsugs kyi bsnyen pa 'bum phrag lnga bcu rtsa drug kha
skongs kyi sbyin sreg dang bcas pa mdzad pas/ zla ba bcu bdun/ yi dam gyi thang sku las 'od 'phro ba dang / lho phyogs kyi bu ga nas khyi nag pos gtor ma len pa byung
zhing / mthar khyi nag po de yi dam dngos su gzigs te/ bstod pa gsol 'debs dang bcas pa mdzad/ de nas rim gyis bsam yas su byon/ dpal ldan

bla ma dam pa bsod nams rgyal mtshan las/ dus 'khor rgyud 'grel/ rje nyid kyis mdzad pa'i TI kA dang bcas pa/ dbang mdor bstan/ brtag gnyis/ mtshan brjod rnams kyi bshad pa/
shin tu spros med kyi khrid gsan/ de nas snye thang chos rdzong du zhabs phyir 'brangs nas lam 'bras/ zhi byed/ yang dgon pa'i ri chos rnams gsan/ lha sar jo bo la gser
phul nas gsol ba btab/ mtshur phur karma pa rol ba'i rdo rje la chos 'brel gsan/ zhwa lu ri phug tu bu ston rin po che dang mjal nas/ sa skyar thegs te gnas drug pa la mngon
pa/ mdo sde rgyan/ rnam nges man ngag phran mang po gsan cing / zla ba bcu gcig bzhugs/ de nas jo mo nang du kun mkhyen chen po la sbyor drug dang / dkon mchog rgyal
mtshan pa la thugs rje chen po'i dmar khrid gsan/ de nas zhwa lur phebs te/ bu ston rin po che'i drung du lo bcu'i bar du bzhugs nas/ dka' chen bzhi la nyid kyi TI ka dang
bcas pa'i bshad pa tshar mang du gsan/ dus kyi

'khor lo'i dbang gsan dus bla ma dus 'khor dngos su gzigs/ gzhan yang gsang 'dus/ bde dgyes gshed dmar/ rdor dbyings/ dpal mchog rtse mo sogs kyi dbang thob/ dus 'khor rgyud
'grel dang / gsang 'dus rgyud 'grel gyi bshad pa tshar bdun bdun gsan/ bde mchog rtsa sdom/ rnal 'byor ma kun spyod/ dus 'khor gyi rgyud phyi ma/ don dam bsnyen pa/ phyag
rdor dang rdo rje snying po'i bstod 'grel/ mtshan brjod rnams kyi bshad pa/ rim lnga/ sbyor drug shin tu spros med kyi nyams khrid rdzogs pa dang / sbyor drug lugs mi
'dra ba bcu gnyis/ gshed dmar/ lo nag dril gsum/ bde chen ral gcig gdan bzhi/ yo ga skor sogs mang du gsan/ bu ston pas mkhan chen dharma shrI la bka' gnang nas sgos kyi
yongs 'dzin du bskos pa la/ mngon pa kun las btus dang dus 'khor rgyud 'grel gyi bshad pa tshar mang du gsan/ bu ston rin po che'i bka' 'bum dang khro phu ba'i man ngag brgya
rtsa yang gsan/ sgra tshad pa la yo ga rab 'byams gsan/ kha che

paNDi ta su ma na shrI la thugs rje chen po dang sgrol ma gsan/ lo chen byang rtse la ka lA pa snyan ngag me long sdeb sbyor rin chen 'byung gnas gsan cing sbyangs/ dngul chu'i
chos rdzong du rgyal sras thogs med pa la smon 'jug sems bskyed dang / blo sbyong gsan pas byang chub kyi thugs 'byongs/ gzhan yang chos lung mkhan chen pa bsod nams
bzang po sogs bla ma mang du bsten nas/ mang du thos pa rgya mtsho lta bu'i mthar son cing / khyad par du dus 'khor la mkhas par gyur nas/ zhe brgyad pa la gnyal du 'byon
dus/ bu ston rin po ches thugs dam thang ka ston pa'i sku/ rje nyid kyi na bza' dbu zhwa rnams gnang nas/ bstan pa'i bya ba 'chad nyan dang / dbang man ngag gi bka' legs
par skyongs/ rang gi dge sbyong la 'bod pa thon/ rang re ba spad skye ba phyi ma dga' ldan du nges par 'phrad gsung ba la/ zhabs zung spyi bor bkod nas bdag skye ba thams
cad du rjes su gzung du gsol zhes gsol bas/ de kho na bgyi'o gsung / de nas rim kyis mnyal du phebs/ lte'u ra dang skrags

phug tu chos gzhi mdzad de/ spyir na chos kyi bka' drin legs thob pa'i// bshes gnyen dam pa bzhi bcu lhag pa rnams// gus pas bsten te mang du thos gyur cing // thos pa ji bzhin
gzhan la bstan bsam dang // sbyor ba yis kyang 'phags yog dus gsum dang // bde dgyes gnyis dang dka' ba bzhi po dang // 'grel bcas dbu ma rtsa 'jug spyod 'jug dang //
skyes pa'i rab dang gzhan yang sngags phran mang // lan mang bshad pas rigs zugs 'byor ldan gyur// dad blo brtson 'grus ldan rnams dga' bar byos// shes kyang gdams ste/
bla brang ba chos dpal bzang po sogs dge ba'i bshes gnyen mang du 'dus pa la/ dka' chen bzhi/ dbu ma rtsa she/ tshig gsal/ rin chen phreng ba/ spyod 'jug skyes rabs ting
'dzin rgyal po rnams dang / gsang 'dus 'phags skor/ dus 'khor rgyud 'grel phran dang bcas pa/ bde dgyes gshed dmar yo ga phreng ba skor gsum rnams kyi bshad grwa btsugs
te dbyar dgun gyi zla ba drug dus chos su mdzad/ bsam gtan

sgang chung du rtogs ldan rin chen lhun po sogs sgrub pa ba mang po la sbyor drug dang rim lnga'i gdams ngag gnang nas sgrub grwa btsugs/ ston dpyid zla ba gnyis sku mtshams
bsdams nas sbyor drug sogs kyi rdzogs rim la thugs dam mdzad/ de ltar bshad sgrub kyi sgo nas thub pa'i bstan pa rgyas par spel te/ don dgu pa shing pho khyi lo la dga'
ldan du gshegs so//chos rje rin po che ye shes dpal bzang po/de'i sras kyi thu bo chos rje rin po che ye shes dpal bzang po ni/ chag lo tsA ba chos rje dpal gyi gcung dar
ma dbang phyug gi sras mnga' bdag dpal/ de'i sras khra dpal/ de'i sras chag 'phags pa dang / yum dpal dar skyid kyi sras su me mo lug la gnyal smad chag grong du bltams/
bla brang ba bzang po dpal la sems bskyed dang a ra pa tsa na gsan/ dgung lo bdun pa la rje btsun dpal chen pa las dge bsnyen mnos/ bcu gcig pa la gshed dmar gyi bsnyen
pa mdzad pas mnal lam du hrIHNdi'i sngags lcags bsregs pa lta bu zhal du gsol ba'i snang ba byung / gsang 'dus kyi dbang zhus dus bla ma dkyil 'khor

gyi gtso bo dngos su gzigs/ bcu gsum pa la bla brang ba nyi ma rgyal mtshan dang / rje btsun dpal chen pa las rab tu byung / bcu pa nas nyer gcig gi bar rje btsun dpal chen
pa nyid 'bral ba med par bsten nas/ dka' chen bzhi/ rtsa she/ tshig gsal/ 'jug pa/ spyod 'jug byams chos sogs sde snod kyi gzhung lugs mang bo dang / dus gsang bde dgyes
sogs rgyud sde mang bo'i bshad pa/ rdo rje phreng ba la sogs pa'i dbang / sbyor drug dang rim lnga la sogs pa'i khrid/ yi dam so so'i sgrub skor phran dang bcas pa gsan
cing legs par sbyangs pas mkhas par mkhyen/ bcu bzhi pa la lte 'u rar/ sdom 'byung / brtag gnyis/ dbang mdor bstan/ sbyong rgyud/ skyes rab rnams bshad/ nyi shu pa la rje
dpal chen pa/ chag shAkya dpal/ g.yag nag pa shes rab dpal rnams la mkhan slob zhus te bsnyen par rdzogs/ nyer gnyis pa la rtses thang du chen po byang rin pa la rnam 'grel

rgya ma ba yon tan dpal la phar phyin/ 'phan yul ba bsam grub ye shes la phar tshad gnyis/ thang bo cher chos rje nyi ma ba la gsang 'dus kye rdor gur mgon gsan/ zla ba gzas
bzung ba'i tshe ma sha'i sgrub pa mdzad pas myu gu me tog dang bcas pa skyes/ gsang phu sogs skyi shod kyi chos grwa rnams su grwa bskor mdzad/ lha sar jo bo'i drung du
gsol ba btab pas nam mkha'i snying pos rjes su bzung zhing / lung bstan pa'i mtshan brnyes/ nyer lnga pa la lte'u ra'i gdan sar bzhugs te gnyal lor byar rnams kyi gnas gzhi
phal mo cher chos gzhi mdzad cing phar tshad spyod 'jug dang / 'dus pa bde dgyes dus 'khor rnams kyi rgyud 'grel dus chos su gsungs/ rje btsun dpal chen pa la chos lhag
ma ma lus par gsan/ bum pa gang byor mkhyen/ lte'u ra'i gdan sa ba de lo bcu gsum la grongs 'gro ba'i sri cig yod pas/ so bdun pa la bla brang nyid du sku mtshams dam
par bcad de thugs dam la rtse gcig tu bzhugs pas/ mi nag po bzhis bzhugs gdan gyi zur nas khyer te nam mkha' la 'phags

nas mgo rting bsgyur ba sogs cho 'phrul mi bzad pa byung kyang thugs dam las ma g.yos pas gshin rje gshed dmar po'i zhal gzigs te bar chad las grol/ ye shes kyi mgon po rnams
kyis bka' bzhin 'phrin las sgrub pas nus mthu'i pha rol tu son/ zhe gnyis pa la bsam 'grub dpal mgon pa gdan sar bskos te/ gsal rje gangs su thugs dam la rtse gcig tu
bzhugs pas/ ye shes kyi rtsa dbu ma dang / rlung rgyuu ba'i srog gzugs mngon du gyur te chos thams cad kyi de kho na nyid gzigs/ 'chi 'pho ba dang skye ba dang mngon gyi
gnas rjes su dran pa'i mngon par shes pa shar/ chag grong du thugs dam gyi lha mang bo dang / khyad par dus 'khor gyi bsnyen pa bye ba mdzad/ dpal rir phyag na rdo rje'i
skus nam mkha' khyab pa gzigs/ de nas snang dgon par thugs dam la snying por mdzad nas bzhugs/ de'i tshe bdud dang srin po'i dmag 'jigs su rung bas bskor ba na/ nam mkha'
nas rdo rje shugs la gsol ba thob ces grag pa dang / rkang ba bcu drug pa lan gcig brjod pas dpal rdo rje shugs

mig gis blta mi bzod pa'i 'od zer 'bar ba dngos su gzigs ma thag dmag rnams byer te bar chad zhi/ bla brang ba bsod nams dpal 'byor la rim lnga'i khrid gnang ba'i tshe gsang
ba 'dus pa dngos su bstan/ gser phye 'bum pa'i drung du/ glang paNDi ta dang / bra gor mkhan chen pa chos dpal rgyal ba sogs sde snod 'dzin pa mang bo la dus 'khor gyi
dbang gnang ba'i tshe zhabs la mi reg pa bra gor bas gzigs/ chos rje chos grags pa la sbyong rgyud dkyil 'khor bcu gnyis kyi dbang gnang ba'i tshe 'jig rten pa drug gi lha
rnams drung du 'ongs nas slob ma bsrung ba'i rig pa phul/ chen po chos rgyal rin chen la khrid gnang ba'i tshe gegs byung ba la/ chos rje nyid kyis sku lus kyi 'khrul 'khor
mdzad pas sel/ chos rjer ston pa dang / mkhan chen nam mkha' dpal 'byor pa la mngon par mkhyen pa mang du gsungs pas mchog tu gus pa thob/ ngang rgyal ba rin chen blo
gros pa la gtum mo'i dbang gnang ba'i tshe bar chad kyi mtshan ma khyung du sprul nas bsal/ slob

ma'i tshogs rnams la/ dus gsang bde dgyes la sogs pa'i rgyud bshad dang rdo rje phreng ba la sogs pa'i dbang dang / rim lnga sbyor drug sogs khrid rim mang po'i chos kyis tshim
par mdzad/ gya brgyad pa shing pho khyi'i lo zla ba gsum pa'i tshes drug la bde ba can du gshegs so//blo bzang dpal 'byor/de'i sras kyi thu bo rgyal ba'i sras po blo
bzang dpal 'byor ni/ lcags mo glang la 'khrungs/ bla brang ba bsod nams dpal 'byor las rab tu byung / nyi shu pa la tshogs chen po'i mkhan po yon tan rin chen/ las slob
byang chub bla ma/ gsang ston 'gro bzang snying pos mdzad de jo gdan tshogs pa'i dbus su bsnyen par rdzogs/ mkhan chen nam mkha' dpal 'byor ba sogs sten nas sde snod la sbyangs/
chos rje chos grags pa la ka lA pa gsan/ gtso bor chos rje ye shes dpal bzang bo nyid la mnga' ba'i chos rnams gsan cing bum pa gang byor mkhyen/ khyad par dus 'khor
gsan dus mnal lam du bu ston rin po che dang mjal te byin gyis brlabs pas tshig don ma lus par thugs su chud/ rkang ba bcu drug pa

la bsnyen pa mdzad pas rigs sngags grub pa'i mtshan ma gzigs/ lte'u ra'i gdan sar gzhan phan bskyangs nas snang dgon par thugs dam la rtse gcig tu bzhugs te/ zhe gnyis pa chu
pho rta'i lo hor zla gsum pa'i tshes bcu gnyis la gshegs so// bdag gi chos rje rin chen ye shes dpal bzang po'i zhal sngar dpal dus kyi 'khor lo'i dbang yongs su rdzogs
pa thob cing rgyal ba'i sras po 'di nyid kyi zhal sngar dbang rgyud lung man ngag dang bcas pa legs par mnos so//4)tsa mi lugs/dpal chen rgwa lo/bzhi pa tsa mi lugs ni/
tsa mi lo tsA ba la bod kyi slob ma rgwa lo tsA ba/ rong lo tsA ba/ steng ba lo tsA ba/ se lo tsA ba/ ldi ri lo tsA ba/ ra bying lo tsA ba/ ba ri lo tsA ba sogs byung ba
las/ dpal chen rgwa lo ni/ mdo smad g.yar mo thang gi lho phyogs tsong kha the'u chur/ yab dge bshes mngon pa ba rgwa shes rab rtse dang / yum myang gza' tshe sprul gyi
sras su 'khrungs mtshan jo sras rgya mtshor btags/ lo bdun la yab kyis chos bslabs/ bcu bdun pa la mngon pa mkhas par mkhyen/ nyi shu

pa la rngog lo tsA ba'i slob ma dbang ston las dge slong chig rdzogs mdzad de 'dul ba dbu tshad gsan/ mtshan gzhon nu dpal du btags/ nyer gsum pa la yab yub dang mkhan po la
sogs pas shol btab kyi dogs pas bros nas lam du slong mo mdzad pa gser du bsgyur zhing byon te nga rgya gar du 'gro gsungs pas rgwa lor grags/ sne'u zur pa la lam rim/
glang ri thang ba la sems bskyed gsan/ lam rim gyi dpe rgya gar ma yang bsnams/ stod lung phu'i gnam rtse ldang du byon pas de na gnas pa'i khams pa rgwa ston gyis gser mang
du brdzangs/ gtsang du dge bshes dge ba dang / khyung la tshad ma gsan 'phro la/ rgya gar la 'gro ba'i grogs byung bas gser srang drug cu bsnams te rdo rje'i gdan du
byon nas/ rgyal po ra ma pA la la babs pas/ de na re khyed ci 'dod pa yin chos tshol na dpal na landa nas paNDi ta mang bo bzhugs/ de'i nang nas kyang tsa mi paNDi ta bya
ba rig pa'i gnas lnga la mkhas shing tshe'i dngos grub brnyes pa zhig bzhugs kyi/ khyed bod thams cad der 'bab pa yin pas der song shig zer ba dang / tsa mi ni bod yin/

nga rgya gar du 'ongs nas bod gcig la chos zhu ba mi rigs mod 'on kyang lan gcig song dang snyam ste byon nas gser thams cad der bcol lo// de nas ma ga dha dang mnyen yod sogs
yul kun du tsa mi ni bod yin la/ khyed rgya gar na mkhas shing grub pa thob pa su yod ces dris pas/ kha mthun par rdo rje gdan pa a bha yA ka ra bya ba yod zer bas/ de'i
drung du byon nas gser srang bdun gyi maNDal phul/ bde mchog gi dbang dang / lhan skyes kyi gdams ngag gnang ba bsgoms pas sku khams mi bde ba zhig byung ba bla ma la
zhus pas/ de la tshegs med gsungs nas gdams ngag cig bstan pa zhag gsum bsgoms pa rang gi phan/ dus re shig na a bha yas tsa mi la chos nyan pa tshor nas/ a bha ya las kyang
tsa mi che bar 'dug pas/ da dung paNDi ta gzhan zhig btsal dgos snyam nas gos phyar bu zas gdan gcig pas lo gsum bsod snyoms mdzad cing mnyen yod la sogs pa thams cad
du byon/ rdo rje gdan gyi byang gi ga ya mgo'i rir ga ya 'od srungs kyi lhung bzed bsil byed gzim mal

rnams la byin brlabs bzhus/ de ltar yul kun bskor te/ a bha ya ma gtogs pa rgya gar na su che dris pas/ u rgyan na paNDi ta wA kI shwa ra ngag gi dbang phyug bya ba yod zer
bas der bzhud par dgongs te lam du zhugs kha tsam na/ paNDi ta gdugs spu re ba zhig na landar byon pa la su yin dris pas/ tsa mi'i slob ma u rgyan gyi paNDi ta wA gi shwa
ra yin/ sngon tsa mi la zhus pa'i dus 'khor gyi man ngag rnams phyogs gcig tu sdebs pa'i yi ge zhig zhur byon pa yin zer/ de la tsa mis sbyor ba'i phreng ba mdzad de gnang
/ da ni tsa mi dang a bha ya las che ba dzambU'i gling na ma rnyed ngo mtshar che snyam nas gser srang zhe bdun yod pa'i bcu bzhag so bdun la maNDal byas nas tsa mi la
phul te/ bdag la tshe 'di nyid la sangs rgyas pa'i gdams ngag dmigs pa spo mi dgos pa zhig zhu byas pas/ sbyor drug gi gdams ngag gnang ste/ na landa'i mtha' zhig na bod
kyi gnas go sa la kra ma zhes par 'dar 'byar dang smra bcad byas bsgom pa'i tshe/ grogs shig gis bos pas lan ma byung ba la/ khyed

kha rog par 'dug ste tu ru kSha'i dmag byung ngo byas pas/ khams 'dus nas 'dag sgo bshig te rdo rje gdan gyi gandho la'i steng du shor/ mkhas 'dus sol ba dang / slar yang 'dag
'byar byas nas sgrub pa lo phyed dang gsum mdzad pas/ rtags mang bo byung ba tsa mi la zhus pa dang / des a bha ya la bshad pas/ de bug sgor byon nas khyod la yon tan
'di 'dra ba byung ba bden nam gsung ba la/ de bden bzhus pas rtags kyi 'phro chad do// de tsa mi la zhus pas/ da dung yang bsgoms dang mi 'ong ba'i dgos med kyi rtags byung
ba na nga la yang ma smra gsung / slar yang lo drug bsgoms pas rtags dang yon tan sngar bas ches lhag pa 'khrungs/ sgrol ma byon nas bu bsil ba'i tshal du song la tshogs
kyi 'khor lo gyis dang dngos grub thob par 'gyur ro gsungs nas mi snang bar gyur/ de nas bla ma gnyis la bsil ba'i tshal du 'gro bar zhus pas ye ma gnang bas/ slar yang
lo gcig dang zla ba lngar bsgoms nas/ lhas lung bstan pa dang drod thob pa'i rtags rnams tsa mi la zhus nas dur khrod du 'gro ba'i bka' gnang

bar zhu byas pas/ 'o na srod la phyin na bzang gsungs gri gug bskur g.yog po nyams rtogs rtsal can cig btang nas tshogs dang gtor ma bzang po shom du bcug go/ de nas srod la
phyin te lam kha na dur khrod kyi bdag po zhing skyong gi rten shing nya gro dha'i sdong bo cig yod pa'i drung du bzhugs pas/ shing las tsheg sgra dang bcas te me 'bar
ba'i khrod nas/ khyod shing 'di dang lhan cig bcing ngo zer ba dang yar gzigs pas mi'i lus la phag gi mgo bo can cig snang ba la/ sprul pa'i gzugs ma ston par rang gzugs
ston gcig gsungs pas/ sdong bo'i rtsa ba nas sbrul ljang khu sbo dmar ba gdung tsam zhig byung ba shing de la 'khrigs nas song / nang par gyi dus su mdang gi g.yog po de
byung nas/ bar chad ma byung ngam zer ba la/ nga 'dra ba'i dpal he ru ka la sus bar chad byed pa gsungs/ de nas dus khrod kyi dkyil na nya gro dha'i phug ces pa shin tu 'jigs
pa zhig gi nang du byon te tshogs dang gtor ma bshams nas bzhugs pa'i dus su/ de'i phyi mtha' na ro langs sha za lce spyang thams cad

nga ro di ri ri sgrog cing mdun na lce spyang gsum nyal nas 'dug go/ der bsgoms pas ting nge 'dzin mi gsal zhing rgyang na nag yor yor zhig je cher song nas mdun du byung snyam
pa'i mod la/ nam mkha' la stug chom gyi sgra chen po grag/ yar gzigs pas mgo brnyan sna tshogs 'jigs su rung ba dag gis nam mkha' gang nas/ ha ha dang / phaT phaT dang
/ rgyob sod zer zhing mtshon cha sna tshogs 'phang bas skyi bud du song ngo // der 'jigs pa de rnams gang nas byung / gang na gnas gzigs pas ting nge 'dzin du lhan gyis
song ste tho rangs cho 'phrul rnams sangs pa na/ tshogs gtor rnams mi snang bar bdun (mdun )na dkar me re ba zhig 'dug pa la gzigs pa dang / thod pa chang gi gang ba zhig
tu song bas nged phan chad chang mi bzhes pa la/ de ni dpal chen po'i dngos grub tu dgongs nas gsol lo// de ma thag dpal 'khor lo sdom pa lha drug cu rtsa gnyis pa'i dkyil
'khor dur khrod dang bcas pa dngos su gzigs/ skad cig de nyid la de kho na

nyid mngon sum du rtogs/ sku lus kyi zag pa yang chad/ mes mi tshig chu la mi jing ba la sogs pa'i yon tan mang du brnyes/ ye shes kyi mkha' 'gro ma tsa muNDi byon te gtum
mo'i gdams ngag kyang gnang / nam langs pa dang lce spyangs sha za dug sbrul la sogs pas phyag dang mchod pa'i rnam 'gyur byed/ sngar gyi g.yog pos ma grongs par mthong nas
myur du log ste bla ma la zhus pas/ bla ma rnam gnyis der byon nas/ gos kyi khri la rgwa lo bzhugs su bcug ste/ a bha yas ni mgul nas 'khyud/ tsa mi ni spyi bos btugs
te dgyes pa'i gsungs bstsal/ de'i tshe khams pa me jo sras phrag dog skyes te/ ha ha rgwa chung bas kyang bsil ba'i tshal du bsgom na/ nga mi tshe sgom bzlas la bskyal bas
kho dang ci ma mnyam zhes zer nas der byung ba la/ dur khrod 'di ni shin tu gnyan pa zhig 'dug pas khyed 'dir bsdad na mi legs so gsungs pa de khros te log go/ de nas sangs
rgyas gdan bzhi zhes pa'i lha khang stong ba zhig tu bzhugs pas/ dbyug tho dang gri thod

thogs pa'i keng rus kyi mi bdun byung nas rna bar mda' 'dzugs pa la sogs pa'i cho 'phrul bstan yang / nyam nga ba ma skyes pas rus par spungs kyis song ngo // der gser 'od
dam pa nas bshad pa'i de bzhin gshegs pa bzhi'i zhal gzigs/ skabs shig na me jo sras gsang nas nya gro dha'i phug na 'dug pa tshor nas de shi dogs te byon tsa na kha bub
tu shi nas 'dug g.yog po cig rtse'u chung phrig phrig shi la shad 'dug pa la chos gos kyi thu ba rgyab pas sos te yul du bskyal lo// de nas nya gro dha'i phug gi g.yon na
rdo'i dbang phyug rang byung zhig yod pa'i steng du bzhugs pas/ nga yul 'di nas ma 'bud bya ba'i sgra zhig grag pa dang / rgyal po ra ma pA la dbang che ste ngas yul nas
phud do gsungs pas/ cung zhig na nam mkha' las 'ur sgra chen po dang / mu stegs pa'i lha dang mi'i dmag dpag tu med pas bskor byung ba la/ he ru ka spyan gsum par bstan
pas bros so// yang phug de'i g.yon na spyan ras gzigs kyi sku rang byon gcig yod pa'i drung du bsgoms pas/ spyan ras gzigs

dang / 'od zer can byon nas gdams ngag gnang / chos skyong gi rdo sku rang byon gyi drung du bzhugs pa na/ las mgon bya rog gdong can nam mkha' la byon pa la bstod pa mdzad/
sa la ye shes mgon po phyag bzhi pa byon pa la srog snying dang sgrub thabs la sogs pa zhus/ phyis tsa mi'i sgrub thabs dang zhus dag byas pas rtsa sngags dang srog snying
la khyad ma byung / de ltar bsil ba'i tshal du zla ba dgu bzhugs pas/ ma ga dha/ shar bhaM ga la/ lho ko sa la/ nub kha che dang u rgyan/ byang wa ra Na sI sogs rgya
gar bod rgya nag 'dzam bu gling thams cad du snyan pa'i grags pas khyab/ rgyal po ra ma pA las grub pa'i mtshan ma ston par zhus nas/ dur khrod kyi mtsho gnyan po zhig yod
pa'i 'gram du rgyal po dpung tshogs dang bcas pa dang / phyi nang gi paNDi ta mang bo dang / bltad mo ba mang po tshogs pa na/ mtsho'i steng du skyil dkrung bcas nas bzhugs
pas/ mu stegs pa rnams chu la mi 'bying ba rlung bsgoms pas 'od 'di la ngo mtshar ci che zer ba la/ rang 'dra'i sku bdun sprul te mu stegs pa sun phyung bas thams cad
'dud par gyur cing / rgyal pos

gdan drangs sku bkrus pa'i chus khrus 'thung byas pho brang la gtor/ glang bo che 'char byed la blud ma thag nges tu rukSha'i dmag pham par byas pas rgyal po mchog tu dad/
rdo rje gdan du shAkya thub pa'i zhal gzigs/ bya rgod phung bo'i ri bor zla ba gsum bzhugs dus u rgyan nas paNDi ta mang bo rgwa lo'i rdzu 'phrul blta ba la byon pa na/ bya
chen po zhig phur byung ba la lta stangs mdzad pas sa la lhung ste shi bas/ de rnams ma rangs pa dang se gol gcig togs pas 'phur nas song / der yang thub pa nyan thos
kyi dge 'dun dang bcas pa gzigs/ de nas na landar byon pa'i lam du mi thams cad kyis me tog gtor ba'i gseb tu ma thar te phyag dgos pa byung bas paNDi ta rnams sngan chad
'di 'dra ba'i mi thams cad dad cing 'dun pa 'ong ma myong zer/ grub thob 'gas kyang zhabs la btud do// ko sa la kra mar bzhugs dus rgya gar shar phyogs nas grub thob gsum
sogs rnal 'byor pa lnga brgya mjal du byung zhing / singgha la dang / gsang gling dang / zangs gling la sogs pa'i gling phran drug gi tshong ba

mang pos kyang nor bu phul te/ de rnams su yang grags pas khyab/ de nas bod du byon te la stod dge phug tu lo gsum bzhugs dus/ ma jo lha gcig ma zhes pa srog chags gso ba'i
chos log spyod pa zhig 'dul ba'i ched du dge phug gi brag logs kyi sna ba cig la sdigs mdzub mdzad pas thang la lhung ste shi/ slar se gol togs pas gsos pa sogs rdzu 'phrul
gyis de yang dag pa'i lam la bcud der khams pa a seng la sbyor drug gnang / ma la yer bab la bde mchog gnang / sa skyar rje sa chen la ma rgyud kyai rdo rje'i sbyor drug
gnang / gang du byon par khrom ches pas mi shogs pa tsam byung / de nas dbus su byon dus gtsang bo la mnyen pas gru ma btang bas chu'i steng du skyil mo dkrung mdzad
nas byon/ byang se mo do la lo lnga bzhugs/ der rmon 'dor ba khu sgom dang / byang chub sems dpa' stag ston rnams sbyor drug gi gdams pas grol bar mdzad/ don grub kyi zhal
gzigs/ klu'i yul du'ang byon te klu rnams la'ang chos bstan/ gnam rtse ldang du gser brdzangs pa'i

drin bzor lo gnyis bzhugs/ rgwa ston dang / dpal phag mo grub pa la gdams pa gnang / 'phan yul rgyal du dus gsum mkhyen pa la gdams pa gnang / byang gi 'bab rong du lo gcig
mdo khams skam po gangs rar lo bdun bzhugs/ mdo smad du byon nas yab yum ni mi bzhugs/ mkhan po la gdams ngag phog ste nyams rtogs la bkod/ sbyor drug gi gdams pas 'bri
lung du slob ma grub pa thob pa bdun byung / rgya nag rgyal pos gdan 'dren byung bas de la bros nas yar byon/ mdo khams sgang du mi nag pos chos bsnubs pa rnams btul te thams
cad chos la bkod/ stong tshar lha khang dang rab sgang sba mda'i gtsug lag khang sogs lha khang bshig pa thams cad bsos/ khams kyi nag chu la skyil dkrung gis phar chod
tshur chod mdzad pas/ phrang de la phyin chad 'dul ba la dgra med par mdzad/ nag shod du zhang la sbyor drug gnang / de nas yang 'bab rom dang mgor 'dzong brag sogs su
bzhugs te/ sku'i bkod pa gsum ston pa/ zhal gyi dkyil 'khor nam mkha' ltar che ba/ sku bgres gzhon sna tshogs su ston pa la

sogs pa'i cho 'phrul sna tshogs pa stan nas 'gro ba mang po rdo rje'i theg pa la bkod pas/ slob ma'i tshogs grub pa thob pa mang du byung / gya dgu pa la rtse shod rangs rdzong
mgor rdo rje'i skyil dkrung las mi g.yo bar shing bal ltar yang ba'i sku gdung bzhag ste mya ngan las 'da' ba'i tshul bstan to// gdung bzhugs la phul ba'i du ba la ngo
mtshar ba'i ltas du ma byung ngo // rje sa skya pa chen pos dpal rgwa lo la sbyor drug gsan nas/ ma rgyud kyai rdo rje'i sbyor drug ces pa'i yi ge yang mdzad de/ slob
dpon bsod nams rtse mo dang / rje btsun grags pa rgyal mtshan la gnang / khyad par du rje btsun la bu ngas khyod la chos bstan pa thams cad 'dir 'dus pa yin te/ byang chub
sems kyi bdag nyid dngos/ dngos po'i chos nyid gdan du bya/ 'byung ba rlung la sbar zin bya/ gtum mo'i drod rab tu bskyed/ byang chub chu rgyun dbu mar bzhugs/ sa sogs
'byung ba dbang du bsdus/ ye shes lnga ni sngon gyur nas/ 'chi ba med pa'i gnas thob po/ zhes gsungs te/ rkang ba dang po gnyis kyis sor bsam/ gsum pas

srog rtsol/ bzhi pa'i 'dzin pa/ lnga bas rjes dran/ drug pas ting nge 'dzin/ tha ma gnyis kyis grub pa ye shes kyi sku bstan to// de nas sa skya paNDi ta/ rgyus pa gzhon nu
seng ge/ dol po ye shes mgon po/ kun spangs chen po rnams rim par brgyud de sbyor drug sa lugs zhes grags so//grub thob khams pa a seng /grub thob khams pa a seng ni/ mang
du thos pa'i mkhas pa phyis rgwa lo la gdams pa gsan nas sgrub pa la rtse gcig tu bzhugs te/ lo re la zla gcig zhag bcu gsum gzhan la chos gsungs/ gzhan du sgom 'ba' zhig
mdzad pas grub pa brnyes so// des phywa ba chen kyi sengge myang bran chos ye/ skyi pho tshul 'phags/ khams pa lo tsA ba ston 'dum/ phag mo grub pa/ dus gsum mkhyen pa/
g.yor/ gnyan/ smog cog pa sogs mang po la/ rtsa ma'i sbyor drug rtsa 'grel/ sbyor phreng rtsa 'grel/ snying po gsum rtsa 'grel gyi sgo nas gdams pa gnang ste grol bar
mdzad do//bla ma zhang g.yu brag pa/bla ma zhang g.yu brag pa ni/ yul gung thang tsha ba gru/ yab zhang sna nam rdo rje sems dpa'/

yum ban de mo mang skyid kyi sras su chu mo yos kyi lo la sku bltams/ rngog mdo sde dang / sampu lo tsA ba las slob gnyer mdzad/ nyer drug pa la khams su byon/ dkon brtsegs
gzigs pas nges 'byung lhag par skyes nas dge slong chig rdzogs su mdzad/ mtshan brtson 'grus grags par btags/ sum pa rgya shod kyi lkog skye'u dgon par bzhugs dus/ dpal
chen po rgwa lo 'byon pa yod zer 'ur chen po byung bas bsil ba'i tshal du spyod pa la gshegs pa de yin nam byas pas yin zer/ gdams ngag ma gnang yang thub la 'changs pa rang
gis chog snyam nas drung du 'gro rtsis byas pas nga de zla ba gcig na sog tu 'byon zer bas/ de nas rim gyis nag shod drab mkhar du phyin pas/ bla ma khrom chen po dang
bcas te byon/ zhang gis dung mkhan byas te yul mi rnams kyi bsu ba byas pas/ zhal mthong ma thag lus skyi bung song nas snang ba log gis 'gyur/ sems nyid nam mkha' lta
bur phyal gyis song / mi rnams klag cor zer yang rmi lam lta bur mthong / bde gsal gyi nyams myong ngo mtshar ba skyes te byin brlabs zhus/

de'i phyi de nub khrom rnams gyes pa dang / bla ma mjal te za 'og yul gcig dang mar tshud cig phul nas/ sangs rgyas thob par byed pa'i thabs khyed rang gi thugs nyams su bzhes
pa de thugs la gdags par zhu/ phyags phyir 'breng ba yin zhus pas/ nga la yi dam gyi lha kha mig rna ba can med/ stong ba nyid dang snying rje zung 'jug tu bsgom pa yin
pas khyod rang de bsgoms shig gdams ngag nges tshar ro// nge'i phyir 'breng na nga 'dag sbyar byed/ 'khor rnams la la sprad du 'gro/ la las par 'gyes pa yin/ khyod rang
ltogs te shi bar 'ongs gsung bas/ chos phyir 'chi nus na phyag phyir 'deng gsung bar go nas shin tu dga' nas yod tsam na/ bu ram la go snyod btab pa'i thang zhig gsol gyin
'dug pa gnang byung ba 'thungs/ phor pa sa la bzhag pas btsun pa zhig gis blangs nas lhag de byogs/ de la ster ba min gsung / de nas yang da mi lto gsung bas/ gsol ras
gnang ba de gdams ngag thun mong ma yin pa khyod la sbyin bya bar go/ mi ster ba yin bya ba de gzhan la bshad ma ran bya bar

go/ nga ma lto gsung ba de bshad kyi mi lto gsung bar go/ de nas phyag phyir 'brangs te rtag tu maNDal phul zhing gsol ba btab pas/ thog mar rlung la sems 'dzin pa'i man ngag
gnang / dbang bskur gcig gnang bar zhus pas/ nga'i dbang yon la ja sig bzhi bzhi dngul bre bzhi bzhir phab yod pa 'byor na bya gsung / grub thob yin pas brdas mdzad par
go nas/ de rnams yid kyis phul te phul zin lags zhus pas/ byar btub khyod kyi pha de yang de 'dra 'byor 'byor ba 'dug gsung / der bde mchog gi dbang bskur/ rtsa mi'i sems
sbyong rin po che'i phreng ba/ yi ge nyer gsum pa dang lhas skyes rnams gnang / spyir rdul tshon dang ras bris la brten pa'i dbang gnyis ting nge 'dzin gyi dbang bskur
gsum/ dbang gong ma yongs su rdzogs pa gcig rlung bum pa can/ gtum mo'i gdams pa gnang / de nas lkog skye'u dgon par mtshams bcad rlung bum pa can dang / lus spyod la 'bungs
pas nyams myong dang mthong snang gi bye brag mang po byung ste rlung nam gzung tsam na 'od kha dog sna tshogs pa dang / me sla nga tsam pa dang / lag pa nag po gnyis
kyis mgo nas mar bsdams

nas ma phrel ba dang / nag po bskor ling zhig gi dkyil na mi thod skam po rtsig ge ba dang / sbar gnag po'i dkyil na mig dmar rtse re sogs byung bas/ nag shod ri dpung du bla
ma la zhus pas/ 'od de rlung gi 'byung ba 'khrugs pa'i 'od yin/ thod pa de rtsa nang du rlung chud pa'i brtags yin/ mig dmar rtse re ba de la mdzu gu tshugs/ 'tsho ba
ngan pas lan pa yin gsung / mar khu dang thud yod tshad 'tshal ba yin te zhus pas/ des mi phan rab tu byung ba sha mi za yang sha dang rus pa phan/ ci ri ri za/ ci ri ri
sgom dgos pa yin/ khams sos pa dang 'phro chod gsung nas/ se khyims su sbyor ba yan lag drug gi khrid gnang / thams cad bor la 'bad 'bungs thon la bsgoms dang 'phro ma bcad
par byas pas nga gzong gsha' ma 'ong ba yin gsungs/ rtse gcig tu bsgoms pas nyams kyi klong rdol/ mgon po mgul khug ma dang mi g.yo ba dang chab gtor bA su ki gsan/ de
nas yab sras 'grogs te dbus su byon/ rang yul tsha ba gru ra gdan grangs nas bsnyen bskur

mthon po mdzad/ de dus bla mas zhal ras kyis nam mkha' khyab pa'i rdzu 'phrul bstan/ yer par byon dus spos kha dang 'brom dang glang ra rnams su sku'i bkod pa re re dus gcig
la bstan/ de nas sgo la la byon nas gsum phreng gi bar du bla ma'i phyag phyi mdzad/ yul du 'gro bar zhus pas/ bla mas skud cig gnang nas/ 'o 'di la lo gsum gyi sgom rgyags
kyis/ lo gsum na nga mgor 'dzod brag la bsdod dus shog gsungs nas bla ma 'bab rom du bzhud/ de nas yul du byon te bya mkhar sogs ri khrod 'grim zhing bsgoms pas/ sngar
bla ma thugs log 'dug snyam pa'i log rtogs lan cig byung ba'i rten 'brel gyis/ skabs zhig tu thig le'i gegs zhig byung ba/ mal yer ba la gegs sel zhus pas/ da res kyi
gegs 'di nA ro pa'i gdams ngag cig gis sel bar 'dug gtan du nam yang bla ma dpal chen po'i gdams ngag las lhag pa med pas de rang bsgom dgos so gsungs nas gtum mo dang gegs
sel gnang / lo gsum na mgor 'dzod la byon/ bla ma dang mjal bas shin tu

mnyes te ston chung nga'i zla la nyol gsungs nas bla ma'i 'dab tu nyal/ khyod do nub bsgoms shig gsung pa la thang chad pas mnal ba 'od gsal 'ba' zhig tu song / nam langs pa
dang / bla ma rnams gdams ngag so so yin kyang byin brlabs gcig tu 'ong / nyams la bogs shig thon 'dug gsungs/ bla ma khri'i steng na bzang po'i 'dug stangs mdzad/ spyan
gsum yod pa'i dbus ma'i spyan 'bras kham chil le ba chil le ba gcig gzigs/ de nas bla sku 'da' tshul ma bstan gyi bar du zhabs tog byas te gdams ngag lhag ma rnams zhus/
bya mkhar phug tu bsgoms pas drod la bsten nas zhabs la tsher ma zug pa yang bde bar lhang lhang song / lan cig rkyen ci yang med par snang ba thams cad nam mkha' sprin
dwangs pa bzhin bun gyis song / sems skye 'gag gnas gsum dang bral ba nam mkha' lta bur rtogs/ gdod ma nyid nas dngos po thams cad rtogs/ shes sogs mgur yang gsungs/ de
nas dwags po sgom tshul gyi drung du byon pas/ 'o khyod bla ma dpal chen po lta bu bsten nas thugs ma tshim mam

gsungs/ bla ma tshim pa min te/ dogs pa zhig gcod du 'ongs pa lags zhus pas/ phyag rgya chen po'i gdams ngag gcig gnang / bsam gtan gyi shes rab dang rtog dpyod kyi yan lag
mthar phyin/ rgya gar bai ro tsa na badzra dang / gshen dgon dkar ba dang / 'ol kha ba rnams la gdams pa mang du gsan/ de nas g.yu brag la sogs pa'i sgrub gnas lang bor
sgrub pa rtse gcig tu mdzad pas grub pa brnyes/ tshal gung thang btab/ gzhan don dpag tu med pa mdzad de don gnyis pa chu mo glang la sku gshegs so//sras lha phyug pa/de'i
thugs kyi sras lha phyug pa ni/ dol zhugs gyi na lung du yab sngags 'chang sangs rgyas skyabs/ yum mtshur mo shes rab skyid kyi sras su me pho stag la 'khrungs/ gdung ba
zig rngog mdo sde la kyai rdor gsan/ bcu drug pa la g.yu brag tu bla ma zhang la sems bskyed thob/ nyer bdun pa la nges 'byung skyes te gnyal du byon nas lo ro chu khyer
ba'i drung du byon/ de dus bla ma zhang shin tu dren pa byung te/ zla ba phyed tsam na tshur log nas zhang sgrags/ mda' na chos gsung ba'i dus su chu mo sbrul gyi lo

la mjal/ da lta rang sangs rgya bas chos cig zhu byas pas zhang mnyes nas de nyid du sngon 'gro'i gdams pa dang / ngar phug tu phyag chen gyi khrid tshar bar gnang / sum cu
pa la sha mi 'dul 'dzin gyis mkhan po zhang gi las slob mdzad nas lha sar bslab pa chig rdzogs mdzad/ zhang gi gsung nas nyi zla ltar sems can gyi don byed pa cig 'ong zhes
mtshan yang nyi zla 'od du btags/ mkhan po la 'dul ba gsan cing lag len byang la slab pa la gces spras che bar mdzad pas 'dul ba 'dzin par grags/ yab yum sku mched rnams
grongs pa dang yul zhing btsongs nas spong thag mdzad de bla ma zhang la ma lus par phul/ lto gos la gyong khur te/ zhang gi phyag phyir 'brengs nas/ rdul tshon dang
ras khris la brten pa'i dbang nyer lnga mchog dbang dang bcas pa thob/ dpal rgwa lo'i gdams pa ma lus pa thob nas/ mngon mtshan ci chung chung byas te/ gcig pur brtson 'grus
drag pos bsgoms pas nyams rtogs kyi 'ur rdol/ res spyis khungs la sogs pa ri khrod 'grims zhing / res

phyag phyir 'brengs te lo nyer gcig gi bar du bla ma zhang bsten/ zhang gi chos skor ma lus pa thob/ nga la bla ma zhang gcig pus chog chos kyang 'di'i chos gcig pus chog snyam
nas su la yang chos 'brel ma zhus ba yul dang ba lam mtha' brag dang 'ju phu chu bzang dpal rdzong la sogs pa'i ri khrod rnams su sgrub pa rtse gcig tu mdzad pas grub
pa brnyes/ ba lam phur lha phyug mkhar zhes pa'i dgon gnas btab nas slob ma skal  ldan mang du 'dus pa la bla ma zhang gi phyag len bzhin gdul bya thun mong ba la dpal
sgam po pa'i chos skor dang / thun mong ma yin pa la dpal rgwa lo'i chos skor gyis smin grol du mdzad cing / gung thang du'ang gdan sa lo lnga mdzad de bla ma'i 'phrin las
rgyas par mdzad do// des zur stengs pa/ des dol pa ye shes mgon po/ des kun spangs chen po la gnang ba nas rim par brgyud de tsa mi'i sbyor drug sde skor/ sbyor phreng
/ rlung sbyor bzhi pa/ rtsa mi'i sbyor drug rgyas pa/ 'bring po nor bu 'don pa'i dpes bstan pa/ 'khrul 'khor nyer lnga pa/ bsdus pa snying po gsum dang / don dam bzhir dbye
ba chu bo'i

dpes bstan pa/ bcud len/ gegs sel/ nyams rtogs bstan pa rnams la tsa mi lugs su grags/ rgwa lo'i sbyor drug gi man ngag de kho na nyid kyi man ngag rnal 'byor gyi de kho na
nyid kyi man ngag 'chi ba brtag pa/ 'pho ba'i man ngag rnams la rgwa lugs su grags/ zhang gi khrid skor rnams la tshal lugs su grags pa rnams byung ngo //yang bla ma zhang
/ khams pa ras tshang ba/ khams pa ras chen/ 'dag sbyar ba byang chub 'bum/ de la kun spangs chen pos tsa mi'i sbyor phreng gsan no//rong gling lo tsA ba/rong gling lo
tsA ba ni/ gnyal rong gling du 'khrungs/ rus rong po/ rten dge bsnyen/ mtshan rdo rje dbang phyug ma ga dhar byon nas a bha ya dang tsa mi la gtugs te gzhung gdams ngag
mang du gsan cing / khyad par du dus 'khor la mkhas par gyur nas bod du phebs te/ rong gling du sogs ka zhes pa'i gnas btab ste 'gro don mdzad do//steng lo tshul khrims 'byung
gnas/steng pa lo tsA ba tshul khrims 'byung gnas sbas pa ni/ gnyal

smad dge ri'i 'dab tu yab steng pa tog 'bar dang / yum mtha' mo bu skyid kyi sras su me mo phag la 'khrungs/ gdung rus ga rod/ dgung lo drug pa'i tshe gyang bug cig na phar
bltas pas mchod rten dang bcas pa'i yul khams mang po mthong / phyis rgya gar du byon dus de ka bzhin du 'dug gsung / mi g.yo ba la bsnyen pa dum re byas pas ngag nus che
bar byung / ma yar sdad pas lo bcu gsum pa la dwags por byon klog bslabs shing klog 'don byas pa'i rnyed pa pha'i khyim du bskyal bas pha yang 'bar/ skyo ba skyes nas dwags
por byon/ skan mo gnas brtan la skra bcad/ bco lnga la myang stod du rgya 'dul las rab tu byung / mchims thams cad mkhyen pa la spyod phyogs bslabs/ bcu dgu la rgyas
mkhan po/ gnyal ba dge 'dun skyabs kyis las slob/ skyi pho tshul 'phags kyis gsang ston mdzad de bsnyen par rdzogs/ nyi shu pa la rgya gar du 'byon bzhengs nas ding rir
phebs pa na spyan ras gzigs kyi mi zhig tu sprul nas lam gyi rgyus bshad/ de

nas ma ga dhar byon te tsa mi la gtugs nas sgra tshad sde snod mang po dang / khyad par du dus 'khor la mkhas par sbyangs/ de dus gcung chos 'bar gyis gser mang po khyer nas
bskyal/ de yang slob gnyer la btsud pas paNDi ta mkhas pa zhig byung ste tshangs pas grongs/ 'da' khar khyed kyis nga'i rus pa bod du skyel dgos zer mna' bkag pas sum cu
pa la bod du byon/ dge ri gnas su gcung gi gdung khang bzhengs/ slar rgya gar du byon te tsa mi mi bzhugs pas gdung la mchod pa phul/ lo lngar paN chen bcu gsum la mang
du gsan/ khyad par du bha ska ra gupta la dus 'khor gsan/ kha che spyan gsum pa'i brgyud pa a langka de wa dang / shrI la tsandra spyan drangs/ rgya dpe mi khur bcu bdun
bsnams/ dus 'khor rgyud 'grel/ gsang 'dus 'phags skor/ nyi khri gzhung 'grel/ 'dul ba rang 'grel/ skyes rabs/ sgrub thabs bsdus pa chen po sogs gzhi 'gyur dang 'gyur bcos
mang du

mdzad/ yang rgya gar du byon nas bye brag bshad mdzod chen mo 'bum gsum gyi yig tshogs yod pa lo gsum gyi bar du bslabs/ rten rang byung brgyad cu dang / srin pos ma hA bho
dhi la mchod pa byed pa'i bkod pa gzigs/ bsil ba tshal du gur mgon dang / na lan dar phyag bzhi pa dang / de wa ri Shir dbyangs can ma gzigs/ a langka de wa dang lhan cig
bod du byon nas bshad mdzod kyi 'gyur sum gnyis tsam grub pa na paN chen sku gshegs/ mdang du chos 'khor che ba zhig mdzad/ mchod rten bzhengs/ bal por byon nas rdo rje
gdan du mar me'i rgyu gser dang / kha cher gdung skal brdzangs/ slar dge ri dben tshar bzhugs bde mchog lha drug cu'i zhal gzigs/ gro lung ba chen po sogs mkhas pa che dgu'i
zhabs la gtugs/ bstan pa'i bdag por gyur nas gya bzhi pa lcags pho khyi la gshegs/ gdung las rten ring bsrel mang du byon/ slob ma yang chag lo dgra bcom dang po thams
cad mkhyen

pa dang / rong lo'i dbon po rgyal ba rnal 'byor dang / dben tsha ba sogs mang du byung ngo // khams pa she'u lo tsA ba/ a bha ya dang tsa mi gnyi ga la dbang rgyud bshad man
ngag dang bcas pa zhus/ de la rgya pho ba lung bas dbang yongs su rdzogs pa zhus/ de la snye mdo thams cad mkhyen pas dgung lo zhe gcig bzhes pa'i tshe zhus/ de nas snye
mdo kun dga' don grub/ karma pa rang byung rdo rje nas deng sang gi bar dbang rgyun ma chad par yod do//se lo tsA ba gzhon nu tshul khrims/se lo tsA ba gzhon nu tshul khrims
ni/ rgya gar du byon te rtsa mi chen po gtso bor bstan nas rgyud bshad tshar gnyis/ a bha ya la tshar gcig a bhi yugta ya tshar gcig bhAkSha ra guptal tshar gcig gsan/
dbang rgyuud man ngag mtha' dag la mnga' brnyes nas bod du phebs dus la stod byang gi gnyos ston 'od ma zhes pa bgres po zhig gis de lo gsum bsten nas rgyud 'grel gsan
zhing nan tan che bar mdzad/ se mo dbus su gshegs pa'i shul du mgo ba la dkar

bkus/ se lo yar byon dus dri gtugs mdzad pas the tshom med par legs par mkhyen/ dag bshad man ngag ma lus pa thob/ se lo ni rgya gar du gshegs so// 'od ma la slob ma dus 'khor
ba bkra shis rin chen dang / gnyos sgom gnyis las/ gnyos sgom ni sgom pas grub pa thob te sa 'og gi gtegs mthong ba sogs kyi yon tan dang ldan no// bkra shis rin chen
gyis 'od ma lo bcu gnyis kyi bar du bstan nas sbyangs pas bum pa gang byo yod pa'i steng du/ rwa 'bro gyi jo sogs kyi bka' yang gsan te rang las lhag pa mi 'dug gsung /
de la bstod byang gi dus 'khor ba sangs rgyas rdo rjes tshar sum cu rtsa gnyis mnyan pas bum pa gang byor mkhyen/o rgyan pa rin chen dpal/de la o rgyan pas gsan te/ de ni
yul la stod lho/ yab rus jo phan dang / yum sdug ge la sras bzhi'i gcen po che ba go lung pa mdo sde dpal rgyam mtshan/ gsum pa rje 'di yin te lcags pho stag la 'khrungs/
lo bdun pa la/ khu bo go lung pa jo btsun nam mkha' rgyal mtshan la/ bde dgyes ma phugs sogs gsan/ rgod tshang pa la dge

bsnyen mnos/ bcu drug pa bo dong er byon nas mngon grwa pa rin rtse la phar tshad mngon sum bslabs/ nyi shu pa la rin rtses mkhan po/ zhang bsam gling bas las slob/ bsod nams
'od zer bas gsang ston mdzad nas bsnyen par rdzogs/ mtshan rin chen dpal du gsol/ de nas lo bcu gnyis su sngor kar gdan gcig mdzad/ rin rtse la dus 'khor 'bro lugs gsan
pas/ rin rtse'i zhal nas/ 'jig rten gyi khams kyi chos gzhan thams cad shes par bya yi/ dus 'khor zhog zer na nga mi byed gsung bas dad pa lhag par skyes/ gcen po go lung
pa mdo sde dpal rgyal mtshan la/ phar phyin 'dul ba/ rgyud sde mang po'i dbang rgyud man ngag gsan/ khyad par dus 'khor cha lugs legs par bslabs/ rtsis la sbyangs shing
mkhas par mkhyen/ khong gi gsung gis/ dus 'khor ba sangs rgyas rdo rje de tsa mi lugs la mkhas pas der nyon gsung bas/ la stod byang gi dgon pa rnal 'byor mangs su de'i
drung du byon/ zla ba bcu gcig gi bar du rgyud 'grel phran dang

bcas pa gsan/ der khong chos bcag nas/ ser chags la byon pa la/ thugs skyo nas dam pa sangs rgyas la gsol ba btab pas mnal lam du mjal zhing lung yang bstan/ bde chen stengs
su rgod tshang pa'i drung du byon pas phebs ma thag ro gcig gi rtogs pa 'khrungs/ bdag shambha lar dus 'khor gyi dka' phreng ma bde ba rnams gcod pa la 'gro zhus pas/ shambha
lar 'brel ba med u rgyan dang 'brel ba yod pas der byon/ ma bde ci 'dra yod gsung pa la/ dka' phreng 'ga' zhig zhus pas/ lan ji lta ba bzhin du gnang byung / dus 'khor
ni ma gsan 'di 'dra ba'i mkhas pa 'ong ba tsug lags zhus pas/ nga shrI rir bsdad dus rdo rje rnal 'byor mas po ti cig byin pa ming pa'i snang ba byung bas bod du 'gyur
ba'i chos la mi shes pa med gsungs/ 'o na bdag la dus 'khor gyi dbang cig zhu zhus pas/ gsol ba thob la rmi lam zungs shig gsungs/ gsol ba btab pas mnal lam du chos rje
nyid dus 'khor ba sangs rgyas rdo rje'i cha byad du mdzad nas dbang rgyas pa gcig gnang / sang de

drung du byon pas slob dpon jo btsun thugs tshim mam gsung / de nas u rgyan du 'gro bar zhus nas dang por byang mi med kyi ri la sgrub pa la byon nas zla ba dgu bzhugs pas
sngar gyi chos brjed pa thams cad sos/ de nas ti ser byon pas rten 'brel shar nas bstan bcos phyi nang gsal ba zhes pa mdzad/ de nas dpal ye dang 'grogs nas byon te 'jigs
pa'i phrang mang po bcad/ khyad par sog po'i rta ba bzhis skyigs brdungs pas rlung dbu mar chud/ de ma thag bzhengs te bka' bskyon drag po phab pas de rnams skrag te bros/
chu bo sindhi'i 'gram du gnam sa go log 'gyur ba'i nyams shar/ de nas u rgyan dhu ma tha lar phebs/ der rdo rje rnal 'byor ma smad 'tshong ma'i bu mo'i gzugs su byas pa
cig gis tshod ma phor ba gang byin zhing byin gyis brlabs pas las kyi sgrib pa'i lhag ma thams cad slong shing zad/ rdo rje gsum gyi don ji lta ba bzhin du thugs la 'khrungs/
rdo rje rnal 'byor ma nyid kyis sku sindhu ra'i mdog can dngos su bstan nas seng ge'i 'o ma lta bu sbyor ba yan lag drug gi gdams pa gnang /

rdo rje gsum gyi bsnyen bsgrub ces su btags/ sku lus zag med rdo rje'i skur gyur/ tshur lam kha cher byon dus paN chen bhU mi shrI la chos gsan/ kha che'i rgyal pos gsod mi
btang yang skrong ma nus/ mnga' ris su bla chen de khyim gyi gces phrug brgya dus gcig la phul ba rab tu byung / de nas rgod tshang pas lung bstan ltar zhe bzhi pa la rgya
gar la byon/ ti ra hu tir ram shing rgyal po brtul shugs kyis btul/ rdo rje gdan du nub sgo nas byon nas byang chub kyi shing gzigs ma thag dad pa drag pos sku lus brdabs
shing phyag btsal bas rlung sems dbu mar chud/ kun rdzob byang chub kyi sems bcos min du 'khrungs/ tshogs kyi bdag pos srog snying phul/ bsil ba tshal gyi zhing skyong
dam la btags/ de nas bod du byon te lam du chu la mi 'byings pa dang / stag la rengs pa'i sbyor ba mdzad/ rdo rje gsum gyi bsnyen bsgrub kyis skal ldan mang po smin grol
la bkod/ ngas khrid btab na lung pa grub thob kyis 'gengs par 'dug te rgod tshang pa'i khrid srol la gnod par 'dug gsungs nas bka' rgya gdams/ bde chen du bstan

ma bcu gnyis kyis stod hor bzlog par gsol ba btab/ dbyangs can ma'i pi wang gi sgra gsan/ bal bo rdzong gi shar phyogs gal por 'byung bo 'dul byed kyi zhal gzigs mang yul kos
kar phug tu rnal 'byor mas rdo rje gsum gyi bsnyen bsgrub yi ger 'god pa rdzas su gnang / slar yang rdo rje gdan du byon te ma hA bo dhi la mchod pa mdzad/ de na grub
chen man lungs pa lho phyogs be dharbha'i yul du 'byon pa'i rim gror ston pa'i tshems la sku khrus gsol zhing bzhugs 'dug pa la bstod pa mdzad/ rgyal bu thams cad sgrol gyi
bzhugs gnas a yi ga sarba ta gzigs de nas bod du byon dus kyi rong nags su bho paNDi ta la chang skyug pa'i sbyor ba mdzad/ ri bo shar gangs kyi mgul du bde mchog gi zhal
gzigs/ de nas dbus su byon nas mtshur phur karma pa shi la karma pa'i chos skor gsan/ dbu zhwa zhwa nag kyang gnang / nga gsum pa chu pho rta la bsam yas su bstan rtsis
mdzad/ de'i phyi lo la yar klungs mdo mkhar du snye mdo ba sku mched dang chag lo'i

dbon po sogs la dus 'khor gyi dbang mdzad pa'i tshe rdzu 'phrul mang du bstan/ de dang g.ya' bzang su rgyud bshad gnang / g.ye rong du yar lha sham pos bsu ba byas/ de nas
gnyal du byon te zom phud du chom rkun rjes su bzung / de nas gnyal smad lte'u rar byon te phyag rdzas tshan che ba yod pa rnams/ mkhan chen gtsang pa la gtad nas de'i zhig
gsos kyi rkyen la sbyar/ lo ro dang mtsho sna'i bar du byon nas gzhan don sa 'ur dang rdo 'ur du mdzad/ phyir hor rgyal lo go se las spyan drangs nas hor yul du byon/
rgyal po la rin po che 'ba' zhig gi rdul tshon gyi dus kyi 'khor lo'i dkyil 'khor du dbang bskur/ rdul tshon rnams chu bor dor/ dngos po'i bzung ba khab tsam yang med par
phyir byon/ brgyad cu pa sa mo bya la gshegs so//de'i slob ma'i gtso bo ni/ rdo rje rnal 'byor mas lung bstan pa'i slob ma rin po che mkhar chu ba/ snye mdo kun dga' don
grub/ karma pa rang byung rdo rje/ bla ma dbu ma pa/ mkhan chen bsod nams 'od zer/ rtogs ldan zla ba sengge/ gser khang pa sogs

byung / mkhar chu ba chos bsam 'od ni/ g.ya' bzang gi gdan sa lo bco brgyad mdzad pa'i dus su/ o rgyan pa g.ya' bzang su gdan drangs/ dus 'khor gyi dbang rgyud bshad/ khyad
par du bsnyen sgrub gsan nas lho brag mkhar chur rtse gcig tu bsgoms pas bsgrub pa brnyes so//snye mdo ba/snye mdo ba ni/ yab mes sngags rnying ma'i rgyud pa/ gdung rabs
nyi shu rtsa lnga'i bar du sngags rgyud zam ma chad par byang ba'i rigs can/ sngags 'chang bkra shis grags la sras gsum byung ba'i che ba rtse sgang pa/ bar pa zhig po nyi
seng / chung ba mkhas pa brtson seng dang gsum 'khrungs/ brtson seng snye mdor bzhugs pa la sras snye mdo thams cad mkhyen pa bsod nams dpal byung / de dang yum sngags
skyes kyi rnal 'byor ma dbang phyug skyid la sras gsum 'khrungs pa'i che ba kun dga' bzang po rgod tshang pa'i skye ba yin/ yab dang o rgyan pa la dus 'khor gsan pas mkhas
par mkhyen/ bar pa kun dga' mgon po/ chung ba kun mkhyen kun dga' don grub pa ni/ sa pho 'brug la 'khrugs/ lo bcu

tshun yab kyi drung du dus 'khor sogs gsar rnying gi bka' lung phal cher gsan/ yab 'das nas gcen kun bzang ba la dus 'khor/ bde dgyes/ gsang 'dus mA yA gdan bzhi mdo sgyu sems
gsum gyi gzhung gdams ngag dang bcas pa dang / zhi byed rgyud pa gsum gsan/ yab kyi bu chen rnams las kyang slob gnyer mthar phyin par mdzad/ bco lnga pa la grub chen
o rgyan pa dang mjal/ de'i phyi lo la g.ya' bzang dang mdo mkhar du grub chen pa la dbang rgyud bshad tshar gnyis man ngag dang bcas pa rdzogs par gsan/ o rgyan pa'i bu
chen gzhon nu dpal la bde mchog snyan ngag dbyangs 'char sogs gsan/ bcu bdun pa la chad dmar ba la phreng bskor gsum/ rngog chos/ sa skya pa'i chos skor/ phyag chen gsan/
lo de nyid la gtsang du byon nas mkhan po khro phu ba bsod nams seng ge dang / brag ram gyi dbu ma pa shes rab 'bum gyi drung du rab tu byung / mkhan po la khro phu ba'i
chos skor dang / slob dpon la dbu ma gsan/ o rgyan pa'i gsung la brten nas grags pa snye mdor gdan drangs nas rgyud 'grel

man ngag dang bcas pa dang / dbang rdo rje phreng ba gsan/ gzhan yang thar lo/ g.yag sde lo tsA ba'i thugs sras dpen lung pa/ snar thang pa dpon mgon/ rgyal tsha lung mang
po/ bla ma so pa/ tshal yang dgon pa/ karma pa shi/ 'bri khung pa rdo rje rin chen bsten nas rig pa'i gnas lnga la mkhas par sbyangs/ sbyor drug dang / zhi phyag rdzogs gsum
gyi skor thams cad la rdo rus 'phrod par sgrub pa snying por mdzad pas mnyam rjes med pa'i thugs la 'khrungs/ yi dam gyi lha dpag tu med pa'i zhal gzigs/ chos rje rang
byung rdo rje/ gsang phu ba yon tan dpal/ snar thang pa sangs rgyas dpal/ la stod pa rin smon/ mdo smad pa ting 'dzin bzang po sogs mkhas btsun mang po la dus 'khor la
sogs pa'i 'phrin las bskyangs/ si ta rin chen grags pa dang / g.yu sbyin dang / du wen sha sogs dpon che dgu mang po smin par mdzad/ chos 'byung / bsdus rgyud kyi sa bcad/
Ti kA/ mngon dkyil/ khrid yig sogs bstan bcos mang du mdzad de re gcig pa sa pho 'brug

la me tog gi char dang bcas te mya ngan las 'das so//chos rje karma pa rang byung rdo rje/chos rje karma pa rang byung rdo rje ni/ rje btsun mi la'i 'khrungs yul la stod rtse'i
phur shing pho spre'u la 'khrungs/ dgung lo lnga na o rgyan pa dang mjal zhing / bdag gi zhwa nag khyer shog gsungs nas gung la bzhugs pa na/ khyod der bsdod pa ci yin
gsungs pas/ ming yongs su grags pas karma pa yin/ sems la dbang thob na'ang lus ma rdzogs pa'i re shig khyod kyi 'og tu bsdad do zhes gsungs/ rang byung rdo rje zhes pa'ang
karma pa shi'i gsang mtshan yin pas mtshan gzhan ma btags so// de nas o rgyan pa la bde dgyes ma phur rnams kyi dbang dang dus 'khor sgyu drwa 'byung bo 'dul byed kyi
rgyud rnams dang gdams pa mang du gsan/ bdun pa la mkhan po kun ldan shes rab las rab tu byung / de nas mtshur phur gnyan ras la karma pa'i chos rnams gsan/ bco brgyad
pa la mkhan chen gzhon byang pa dang / dge 'dun rin chen sogs las bsnyen par rdzogs/ gsang phu ba shAka gzhon la phar tshad mngon pa gsan/ mdo rgyud bstan

bcos mtha' dag la mkhas pa'i tshul bstan/ snyen mdo ba la rgyud bshad rgyas par gsan nas dus 'khor 'di la mchog tu rtsal 'don pa zhu zhes/ o rgyan pas gsol ba bzhin phyis snye
mdo kun mkhyen la dus 'khor gyi dbang rgyud 'grel gyi bshad pa rgyas pa phran dang bcas pa/ sbyor drug rigs brgyad sogs gsan/ de'i tshe rigs ldan rgyud pa'i bla ma mkha'
'gro dang bcas pa byon nas byin gyis brlabs pas phyi nang gzhan sum gyi don cig tu dgongs/ khyung rdzong du o rgyan pa byon nas rdo rje gsum gyi bsnyen sgrub kyi gnad
ma lus par gnang / mtshur phu phyi nang gi gza' skar mthun par gzigs pas rtsis kyi bstan bcos mdzad/ bde chen steng su phyi nang gi rten 'brel dag par gzigs pas/ zab mo
nang don gyi bstan bcos mdzad/ hor rgyal po'i bla ma mdzad de hor bod kyi 'gro ba dpag tu med pa smin grol la bkod nas nga drug pa sa mo yos la rgya'i yul du zhi bar gshegs
te chos rje nyi zla ba'i dkyil 'khor gyi nang du bzhugs par bstan pas

rgyal po 'khor dang bcas pa dad par mdzad do//rgyal ba g.yung ston pa/'di'i slob ma rgyud bshad la mkhas pa g.yung ston pa dang / man ngag la mkhas pa mgon rgyal ba dang /
sha grags seng ba dang / g.yag sde paN chen dang / dar rgyal ba sogs byung ba las/ rgyal ba g.yung ston pa ni/ 'khrungs yul tshongs 'dus pa/ gdung glan/ shing pho spre'u
la 'khrungs/ gzhon dus nas mkhyen pa shin tu che/ sngags gsar rnying dang mngon pa kun las btus la mkhas/ zur byams pa seng ges shangs pa kShA 'bum la gshin rje'i skor gsan
pa'i phyag phyir byon nas bla ma dang lhan cig tu legs par bslabs pas/ 'khrul 'khor las sbyor sogs la shin tu mkhas shing mthu che/ gzhon dus su gong ma'i lung gi rgya
yul du byon/ 'chams la sogs pa'i rnam 'gyur dang / gong du 'bru 'dabs dgos pa'i mi sde mang pos than pa byung ba'i tshe/ gong ma la char 'beb pa rdzong bar zhu ba byas/
der khong rdzang pa na char che bar phebs pas gong ma dgyes te gnang sbyin mang po gnang / bod du phebs nas yo byed

thams cad yum gyi don du bla ma dang dge 'dun la phul/ bla ma mang po la lung man ngag gi gsan pa shin tu che/ khyad par du chos rje rang byung rdo rje la dus kyi 'khor lo'i
dbang rgyud man ngag mtha' dag gsan cing mkhas par sbyangs/ karma pa'i chos skor rnams kyang gsan/ bu ston rin po che'i drung du'ang dus 'khor gsan cing dogs pa chod par
mdzad/ mon pa gror thugs dam gyi rtsal chen po 'khrungs te/ mnyam med rgyal ba g.yung ston ngas/ zhes pa la sogs pa'i mgur yang gsungs/ phung po ri bo che dang ra dum brag
la sogs par bzhugs te bshad pas gzhan la phan pa chen po mdzad/ sngags kyi sangs rgyas dang mtshan nyid kyi sangs rgyas gnyis kyi khyad 'byed mdzad pa/ g.yag sde paN
chen gyis gzigs pas shin tu dad de/ dpon slob bco lnga ba phung po ri bo cher byon nas zhabs la gtugs/ sku tshe'i smad la tshogs pa chos lung ba las bsnyen rdzogs mdzad/
mtshan rdo rje 'bum zhes pa rdo rje dpal zhes par bsgyur/ rgod sgros

chu'i grong pa dum bur bcad kyang chu mi 'bo ba dang / lcags sregs blangs kyang mi 'tshigs pa dang / rtsig pa la rdo drug sbyor gyi zhal ba byas pas rtsig pa brag chen po cig
tu gyur pa la sogs pa'i rten 'brel mang po mdzad/ gya gnyis pa shing mo sbrul la zhi bar gshegs so//chos rje rol pa'i rdo rje/chos rje rol pa'i rdo rje ni/ yul rngod kyi
a la rong go chen spang khar gyi gnam rdzong du/ yab bsod nams don grub/ yum brtson 'grus rgyan gyi lhums su/ chos rje rang byung rdo rje nyid dga' ldan nas byon te bzhugs/
lcags pho 'brug la bltams/ la stod pa rtogs ldan mgon rgyal ba la sbyor drug dang zab mo nang don sogs karma pa'i chos skor rnams gsan/ mtshur phur phebs nas/ mkhan
chen don grub dpal pa dang slob dpon bsod nams 'bum las rab tu byung / mtshan dpal dharma kIrtir gsol/ dpal ldan bla ma la 'jam dpal gyi sgrub thabs gsan/ g.yung ston pa
la rdo rje phreng ba sogs gsang sngags gsar rnying gi dbang rgyud man ngag mang po dang / khyad par du dus 'khor rgyud 'grel phran

dang bcas pa gsan/ bco brgyad pa la sngar gyi mkhan slob dang / gsang ston gzhon nu dpal gyis mdzad de bsnyen par rdzogs/ sha chang spu rtse tsam yang spyan lam du mi 'grim
pa/ bcu dgu pa la tho gan the mur gyis spyan drangs nas/ rim gyis byon te nyer gcig pa la pho brang du phebs/ rgyal po yab sras la dus 'khor gyi dbang khrid rgyud 'grel
cha lag dang bcas pa gnang / slar bod du phebs te 'gro phan rgya chen po mdzad nas zhe bzhi pa la byang phyogs kyi ri bo'i 'dabs su gshegs so//dpal mkha' spyod dbang po/'di'i
slob ma'i gtso bo sha grags seng ge ba'i sku'i skye ba dpal mkha' spyod dbang po ni/ yul gnam gyi bye ma lung du yab lha rgyal dang / yum 'brog mo'i sras su lcags pho
stag la 'khrungs/ mkhas grub dar rgyal bas mtshur phu'i gnas nang du gdan drangs/ dgung lo bdun la chos rje rol pa'i rdo rje la dge bsnyen mnos/ mkhan chen don grub dpal
ba dang / rje rol pa'i rdo rje las rab tu byung / bco brgyad pa la don grub dpal ba/ chos rdor ba/ gzhon nu dpal ba rnams las bsnyen par

rdzogs/ rje rol pa'i rdo rje dang / mkhas grub dar rgyal ba las dbang rgyud man ngag dpag tu med pa gsan cing / khyad par du dus 'khor gyi dbang rgyud bshad man ngag dang bcas
pa gsan/ bde ba can pa 'jam rin pa la byams chos tshad ma 'dul ba rnams gsan/ mkhan chen kun dga' 'od zer las rdo rje phreng ba'i dbang sogs gsan/ tsa ri'i brag dkar
mor yang lo gsum thugs dam rtse gcig tu mdzad/ stag rtse dang / dga' ldan ma mo la sogs pa gnas mang du btab/ bka' 'bum po ti bdun tsam mdzad cing 'phrin las rgya cher bskyangs
nas nga drug pa shing mo bya la zhi bar gshegs so//lha gzigs rin chen rgyal mtshan/slob ma yang / chos rje de bzhin gshegs pa/ sog dbon rigs pa'i ral gri/ lha gzigs
rin chen rgyal mtshan/ 'khrul zhig bsod nams 'bum/ bla ma chos bzang pa sogs mang du byon pa las/ lha gzigs pa ni/ dang po 'bri khung pa'i gzims g.yog pa yin/ phyis mkha'
spyod pa'i zhabs la gtugs te gdams pa ma lus pa mnos nas gsung rnams la zin bris mdzad/ rtogs pa mchog tu gyur te sa stod smad thams cad du gzhan don rgya

cher bskyangs so// de'i slob ma mkhan chen lhag ru ba shAkya grags pa/ mtshan gzhan rin chen dpal bzang dang rang grol lhun grub ces grags pa des dang por mkha' spyod pa nyid
la thugs cing gdams pa'i zhib tshegs thams cad lha gzigs pa la sten nas gsan pas grub pa brnyes te/ dgung lo gya gnyis kyi bar du 'gro don bskyangs so// de la sems dpa'
chen po nam pa'i zhal snga nas gdams pa ma lus par gsan te bdag la dpal mkha' spyod pa'i lugs kyi sbyor drug legs par gnang ngo //'khrul zhig bsod nams 'bum/'khrul zhig
bsod nams 'bum ni/ gnas nang dang nye ba'i g.yu ma zhes par 'khrungs/ mkha' spyod pa la gdams pa ma lus pa gsan/ gsung zin bris su btab te bsnyen sgrub kyi khrid yig chen
mo sogs mdzad/ gnas nang gi gdan sar bzhugs nas 'phrin las bskyangs/ de la slob dpon rin po che bla ma rgyal mtshan pas gsan to// bla ma chos bzang pa ni/ 'khrungs yul
nags shod pa/ mkha' spyod pa la gdams pa

ma lus par mnos/ stag rtse dang ba yo'i gdan sa mdzad nas phrin las bskyangs so//chos rje de bzhin gshegs pa/rol pa'i rdo rje'i sku'i skye ba chos rje de bzhin gshegs pa ni/
yul nyang por yab sngags 'chang gu ru rin chen dang / yum lha mo skyid kyi sras su shing pho byi ba la me tog gi char dang bcas te sku bltams/ dgung lo gnyis pa la sgar
du phebs/ bzhi pa la dpal mkha' spyod pa dang mjal te stag rtser rdo rje phreng ba'i dbang / chos drug phyag chen sbyor drug sogs karma pa'i chos skor rnams gsan/ bdun pa
la rtse lha sgang du tshal min pa dang yon blo ba las rab tu byung / mtshan chos dpal bzang por gsol/ bco brgyad pa la mdo khams su thegs te karma dang ri bo che sogs su
chos kyi 'khor lo rgya chen po bskor/ nyi shu pa la rtse lha sgang du sngar gyi mkhan slob las bsnyen par rdzogs/ khrid pa sgom ma nus pa zhig la kho'i khang thog tu byon
nas sku stod rib tsam dang dbu rib tsam mdzad nas gzigs pa'i rdzu 'phrul bstan pa dang / de 'jigs te bsgoms pas rtogs pa bskyed pa sogs slob ma grangs med pa grol

bar mdzad/ de nas gong ma ye dbang gis gdan drangs te lhas mtshur phu khams kyi sa'i cha rnams rims kyis brgyud nas phebs pa na/ rgya'i yul du nyin mtshan kun tu 'od kyis gang
ba dang / sprin gseb tu sangs rgyas byang sems mang po bzhugs pa dang / lha'i bu pho mo mang po mchod pa 'bul ba sogs ngo mtshar ba'i ltas brgya rtsa brgyad bstan pa
kun gyis mthong pas/ rgyal po 'khor bcas lhag par dad de rgyal po sogs sems can bgrang ba las 'das pa yang dag pa'i lam la bkod/ sku'i gzi brjid dang / tshangs pa'i dbyangs
dang / mngon shes dang rdzu 'phrul sogs kyis 'gro ba rnams smin par mdzad pas/ thub pa'i dbang po 'jig rten du byon pa 'dra zhes/ rgyal pos de bzhin gshegs pa zhes su
gsol/ slar bod du phebs te skye dgu'i tshogs mtha' yas pa gdams pa dang / zhal mthong ba tsam gyis byang chub la bkod nas so gnyis pa shing mo lug la/ ngas karma'i nye logs
su 'dun pa btang tshar bas der gsol ba thob ces lung bstan mdzad de lha sa po ta lar mya ngan las 'da'

ba'i tshul bstan to// rje 'di la sogs dbon rigs pa'i ral gri rin chen bzang po dang / sprul sku chos dpal ye shes pa dang / zur mangs pa sogs slob ma mkhas grub mang du byung
ngo //chos dpal ye shes pa/dpal mkha' spyod pa'i sku'i skye ba chos dpal ye shes pa ni/ yul nyang por yab khu bsam 'grub dang / yum bar gza' gnyis kyi sras su me pho khyi
la sku mdzes shing zhabs la rgyal zhes pa'i yi ges mtshan pa zhig 'khrungs/ dgung lo gnyis pa la stag rtse dang dga' ldan ma mo sogs su gdan drangs/ brag dang rtsig pa/
gang la yang thogs pa med par 'byon pa sogs rdzu 'phrul mang po bstan/ chos bzang ba la mkha' spyod bka' 'bum sogs lung dang dbang khrid mang po dang / grags rgyal ba
la bde mchog gsan/ brgyad pa la chos rje de bzhin gshegs pa dang mjal te stag rtser rje de las rab tu byung / chos sgrub bsnyen sgrub sbyor drug sogs dbang khrid mang du
gsan/ ta'i ming rgyal pos gnod sbyin bzang po phul/ 'ol khar tshal min pa las bsnyen par rdzogs/ rig pa'i ral gri la rang byung rdo rje'i bka' 'bum byams chos

dbu ma gsan/ mtshur ston chos kyi rin chen la mkha' 'gro rgya mtsho'i dbang sogs chos mang po dang / khyad par sbyor drug gi khrid dang zab mo nang don gsan te 'di'i brgyud
pa ni/ rang byung rdo rje/ chos kyi rgyal mtshan dza ya badzra/ chos kyi rin chen zhes so// stag rtse sogs su chos rje mthong ba don ldan pa la chos rnams gtad/ rkong por
nyin lam bcu gnyis kyi bar kyi 'khrug pa zhi ba'i rgya bsdams/ rgya la dgongs pa rnams cho 'phrul du mas btul/ karmar mthong ba don ldan pa'i sku tshe'i bar chad bsal/
khams dbus kun tu 'gro ba'i don mdzad nas zhe bdun pa chu pho spre'u la dga' ldan ma mor me tog gi char dang bcas te sku'i bkod pa bsdus so//chos rje mthong ba don ldan/de
bzhin gshegs pa'i sku'i skye ba chos rje mthong ba don ldan pa ni/ karma dang nye ba'i sa cha dom du sngags 'chang gza' ma'i sras su me pho spre'u la 'khrungs/ mkhan chen
mgo blon pas sgar du gdan drangs te 'ol khar tshal min pa las rab tu byung / dka' bzhi pa rig pa'i ral gri/ sprul sku chos dpal ye shes/

rong chen pa sogs skyes bu dam pa mang du bstan nas gsan pa'i tshul rgya che bar mdzad/ khyad par chos dpal ye shes pa la sbyor drug gsan/ gangs can gyi 'gro ba smin cing grol
bar mdzad nas so brgyad pa chu mo bya la dben gnas bsa' phur gshegs/ de'i slob ma'i mchog mang du byung ba las gtso bor gyur pa ni/ ban dkar ba 'jam dpal bzang po dang
/ gu shrI dpal 'byor don grub gnyis so// mthong ba don ldan pa'i sku'i skye ba dpal karma pa chos grags rgya mtsho ni/ rngod kyi sa'i cha spyi nang du yab grags pa dpal
dang yum lha mo skyid kyi sras su shing pho khyi la sku bltams/ ban dkar ba dang / gu shrI dpal 'byor don grub gnyis las rab tu byung nas mang du gsan pa rgya mtsho lta
bu mdzad de/ mdo sngags kyi gzhung lugs mtha' dag la mchog tu mkhas pa'i tshul ston/ shin tu sgrin po'i mkhas pas kyang mkhyen pa'i mtha' mi mngon/ rgya rgyal pos lus bzang
po dang 'bul ba tshan chen po phul/ chos kyi rje spyan snga rin po ches sne gdong rtser spyan drangs nas gus pas bsten/ mkhas btsun mi chen dge 'dun tshogs stong

phrag mang po la chos kyi char phab/ 'phags yul dang rgya nag tshun 'phrin las kyi khyab/ dbus gtsang khams sum gyis sa'i cha kun tu zhabs kyis bcags te/gang du chos gsungs
pa'i sar lha rnams kyis me tog gi char 'bebs pa dang / rab tu gnas pa'i me tog rgyang ring po nas 'thor ba yul du ma bskal ba'i sar 'bab pa sogs ngo mtshar ba'i cho 'phrul
dang / mngon par mkhyen pas dus gsum lung ston cing / gzhung bshad dang gdams pa stsol ba dang zhal ston pa dang phyag gis dbang bskur ba'i skye dgu'i tshogs dpag tu med
pa byang chub kyi lam la 'god par mdzad pa las/ bsam yas mchim phur phebs pa'i tshe bdag la rje rang byung pa'i khrid yig gi steng nas yan lag drug pa'i khrid bka' drin
gyis bstsal to//zhwa dmar chos grags ye shes dpal bzang /chos dpal ye shes pa'i sku'i skye ba chos kyi rje sprul ba'i sku zhwa dmar cod pan 'dzin pa bzhi pa ni/ tre shod
mthil tu yab ldong dgon pa skyabs dang yum bsod nams sgrol ma'i sras su chu mo bya la sku bltams/ mtshan mi pham rdo rjer

gsol/ 'khrungs ma thag nas mkhyen pa'i gting mi dpogs pa'i tshul gyis thogs pa med par chos gsungs shing mngon par mkhyen pas dus gsum lung ston/ dgung lo bcu pa la gu shrI
dpal 'byor don grub las dge bsnyen mnos/ mtshan chos kyi grags pa ye shes dpal bzang por gsol/ de la dbang khrid lung mang du gsan/ bcu gcig pa la zur mangs dgon par karma
pa dang mjal/ gu shrI bas mkhan po/ ban dkar bas slob dpon mdzad de rab tu byung / ban dkar ba la gsang 'dus dang lnga tshan sogs gsan/ bcu gnyis pa la dga' ldan ma mor
phebs/ bco lnga pa la slob dpon  bla ma rgyal mtshan rkong por gdan drangs nas rdo rje phreng ba la sogs pa'i dbang khrid lung mang po dang / khyad par nag pa'i zla ba
la dus kyi 'khor lo'i dbang mnos pa'i tshe mar me'i phreng ba zhag mang du 'bar ba byung / rgyud 'grel man ngag dang bcas pa gsan/ bco brgyad pa la slar yang mdo khams nas
zi ling mkhar gyi bar du thegs nas sems can grangs med pa 'khor ba mtha' can du mdzad/ de nas hor yul

du thegs nas hor rnams dul bar mdzad de a ram gyi sdig las chen po rgyun bcad/ chos bstan nas ban de la gus par byed du bcug te byang chub tu nges par mdzad/ slar khams dang
rkong po rim par brgyud de/ nyer bzhi pa la dbus phyogs su phebs/ chos kyi rje spyan snga rin po ches tshong 'dus yangs pa can du gdan drangs/ dbus phyogs kyi dge ba'i
bshes gnyen che dgu thams cad 'dus pa la so so'i 'dod pa bzhin chos mang du stsal/ thams cad mkhyen pa 'gos lo tsA ba la sha wa ri'i lugs kyi sbyor drug dang / rgyud gsum
gsang ba gsan/ rje des mkhan po/ mkhan chen rab 'byor bas las slob/ chos rje rin po che nam pas gsang ston mdzad de bsnyen par rdzogs/ nyer lnga pa la 'gos lo tsA ba las
sgra tshad sogs rig pa'i gnas dang mdo sngags kyi gzhung lugs rgya mtsho lta bu gsan cing sbyangs pa'i tshul mdzad/ khyad par dus kyi 'khor lo'i rgyud 'grel rwa 'bro'i bshad
pa/ dpal ldan bla ma'i TIka chen/ rgyud phyi ma/ rdo rje snying 'grel/ dbang mdor bstan/ lta 'dod mdor bstan/ do dam bsnyen

pa/ dpe med mtsho'i sbyor drug rtsa 'grel/ mtshan brjod 'grel pa bdud rtsi thigs pa/ dus zhabs snyan rgyud/ yu mo'i gsal sgron/ sgrom lde/ chos rje phyogs pa'i sbyor drug gi
khrid ngo sprod sogs cha lag dang bcas pa gsan/ rje lo chen pa la paN chen lugs kyi sbyor drug dang rngog chos sogs mang po dang / dpal karma pa dang stag lung pa la'ang
mang du gsan pa mdzad/ dbus gtsang lho bum thang tshun zhabs kyis bcags te mkhas btsun mi chen skye dgu'i tshogs bgrang ba las 'das pa theg pa chen por smin par mdzad/
dga' ldan ma mor btsug lag khang rten chen dang bcas pa ngo mtshar ba'i bkod pa can bzhengs/ dpal kun tu bzang po'i nags khrod du sengge'i khri la bzhugs te bstan pa'i sgron
me sbar bar mdzad do//rgyal ba 'di nyid kyi zhabs kyi padmo la bdag gis gus pas btud de rnal 'byor yan lag drug pa'i gdams pa dpal mkha' spyod pa'i lugs legs par thob
po/ grub chen o rgyan pa'i slob ma dbu ma pas rdo rje tshig la bshad pa dang man ngag lag len dang bcas

pa mdzad/ de la mkhas grub 'byung gnas bzang pos gsan te thugs nyams su bzhes pas grub pa brnyes nas/ mchims phur bzhugs te khrid yig gi snying po mdzad nas 'phrin las bskyangs
so//de nas yon rin pa/ chos kyi rgyal mtshan/ 'khrul zhig pa/ bdag gi bla ma dus 'khor zhabs so// mkhan chen bsod nams 'od zer bas rdo rje tshig gi rnam bshad chen mo
mdzad pa/ chos rje gangs pa nas rgyud nas dpal ldan bla'i bar du byung ngo // rtogs ldan zla bas ming bas/ rdo rje tshig gi rnams bshad/ khrid rim gegs sel ngo sprod la
sogs pa'i yig 'jog mang du mdzad cing / phreng skor du grags pa mdzad do// de nas spyid phu'i mkhan chen byang chub seng ge/ 'phags mchog bsod nams dpal/ rgod phrug grags
pa 'byung gnas/ 'gos lo tsA ba gzhon nu'i zhabs rnams rim par brgyud do//  yang zla seng ba/ rtogs ldan shes rin pa/ chos sgo ba chos dpal shes rab/ chos kyi rgyal mtshan/
'khrul zhig pa/ bdag gi bla ma dus zhabs pa rnams so// gser khang pa gzhon nu 'bum/ grags

pa dpal/ kun mkhyen 'phags 'od/ bu ston rin po che rnams rim par brgyud pa'i man ngag kyang byung ngo // o rgyan pa'i dngos slob 'di dag rgyud 'grel dang sbyar te khrid kyis
gdul bya rjes su 'dzin pa kho na'o// //5)paN chen shAkya shrI'i lugs/paN chen shAkya shrIlnga pa paN chen shAkya shrI'i lugs ni/ paN chen des dgung lo don brgyad bzhes
pa'i dus su paNDi ta bi bhU ti tsantra/ su ga ta shrI/ dza ya datta/ dA na shrI la/ sanggha shrI/ su ma ti sA ga ra/ kA la tsakri/ dzi na gupta/ ma hA bo dhi ste 'khor paNDi
ta dgu dang bcas pa dza gangda la gnas/ khro phu lo tsA bas gdan drangs te/ bo dur tshong 'dus/ gro mo/ phag ri/ 'bring mtshams/ rgyang ro rnams su rim kyis byon/ de
nas dpyal lo tsA bas khro bo che dang dam kha gnas su gdan drangs/ kyai rdo rje 'grel pa man ngag dang bcas pa gnang / de nas mgur mo dang / chu mig ring mor dge 'dun gyi
tshogs chen pos bskor bas khyim pa rnams kyis zhal yang blta dka' bar byung / der sa paN gyis kyang mjal/ de nas khro phur phebs/ shing pho byi ba lo'i dbyar gnas de nyid
du mdzad de tshul shing len

pa brgyad brgya byung / lho brag pa byang chub dpal bsnyen rdzogs gnang / brgyad stong pa a bha ya'i 'grel ba dang bcas pa dang so thar dang mdo sde rgyan gsungs/ de nas snar
gyi slas mo cher byon der thugs bag phebs pas sngar ma gzigs pas yi dam mang po'i zhal gzigs/ sum cu rtsa gsum dang dga' ldan pa'i mchod pa'i rnga sgra las chos kyi sgra
'byung ba gsan/ 'jig rten gyi khams kyi bkod pa dus 'khor nas ji ltar bshad pa bzhin mngon sum du gzigs pas sngon (mngon )pa'i lugs de ma dag pa yin nam dgongs pa na/
sgrol ma'i zhal nas gdul bya'i blo dang bstun pas mi 'gal te sde pa bco brgyad lta bu yin/ yang dag par na 'jig rten rang yang med gsungs/ gtsang po ba bsod nams mdzes kyis
mjal te bdag bsnyen par rdzogs nas ltung ba byung ba ma dran pas/ tshul khrims bsrungs pa'i bde ba byang chub tu bsngo bar zhus pas/ dbu zhwa zul gyis phud phyag thal
mo sbyar nas/ bsngo rgyu bzang 'di lta bu rgya gar na yang dkon/ kho bo'i rtsar bsdod la mchod gnas gyis gsungs

ste bsngo ba gnang / der bsod snyoms 'dren pa shin tu mang bas gdan gcig gi dus su chos rje nyid la drangs pa'i gdugs tshogs kyis dge 'dun nyi brgya'i 'tsho ba sbyor/ chos
che phra mang du gsungs shing lam rim dang chos spyod rgyas pa brtsams/ paN chung rnams la sa sde dang / tshad ma sde bdun dang / dus 'khor rgyud 'grel gnang / glang lo'i
dbyar gnas kyang slas mo cher mdzad de mdo rtsa dang me tog phreng rgyud gsungs/ dgag dbye thon nas chu mig ring mor byon/ rin chen phreng ba dang dpe rgyan gsungs/ rgyan
gong gnas su rdo rje dpal la bsnyen rdzogs gnang / de nas srin po ri pas spyan drangs te/ gzhu snye dang mtshur phu nas brgyud lha sa mjal nas srin po rir phebs/ der phyag
lo dgra bcom gyis kyang mjal ba la byon/ stag lo'i dbyar gnas kyang srin po rir mdzad de mngon pa kun las btus dznyA na mi tra'i 'grel pa dang bcas pa/ spyi chos la mya
ngan med lung bstan pa dang / las rgya pa/ gzhan yang byams chos lnga dang rigs tshogs rnams gsungs/ srin po ri'i gdan sa ba la byams chos kyi khrid

rigs tshogs kyi khrid/ spyod phyogs kyi khrid rnams gnang / de nas lha zhi ba 'od kyi bsam yas su spyan drangs te chos mang du gsungs/ bsam yas kyi bkod pa la mnyes te bi kra
ma shrI la dang dus mtshungs su 'dug gsungs/ der sangs rgyas dbon ston gyis mjal te rgya ma rin chen sgang du gdan drangs/ slar srin po rir phebs/ chag lo dgra bcom gyis
gdan drangs te thang po che dang / rim gyis gnyal lte'u rar phebs/ yos lo'i dbyar gnas de nyid du mdzad/ dge slong tshul shing len pa bdun brgya byung / lo paN gnyis kyis
mdo sngags kyi chos mang du bsgyur zhing gsungs/ gser phye 'bum pa'i nub kyi chos khri la lo paN gnyis ga bzhugs nas sems bskyed dang lam rim gsungs/ zhang dang skyal
ba la bsnyen rdzogs gnang / rnam rgyal mchod rten bzhengs pas me tog gi char bab/ de nas thang po cher byon bstan rtsis mdzad/ spu bu ngor yang chos gsungs/ 'brug lo'i dbyar
gnas thang po cher mdzad nas/ 'on zangs ri g.ye gangs sar nas slar gnyal lte'u ra dang / de'i bu lag rong rtse dkar chun du thegs te zangs chen pa sogs mkhas btsun

mang po la lam rim gyi khrid dang / me tog phreng rgyud/ brgyad stong pa/ thub pa dgongs rgyan gsungs/ sa lha'i gnas su sgrol ma'i bris skus paN chen la chos gsungs/ bya nag
rin chen 'od sogs la spyod rgyud dkyil 'khor bcu gnyis kyi dbang gnang / lo ro mtsho sna/ lho brag/ gru shul rnams la'ang lo paN gnyis ka byon te chos mang du gsungs/ slar
yang lte'u ra/ thang po che/ srin po ri/ rgya ma rin chen sgang rnams su rim gyis byon te/ sbrul lo'i dbyar gnas rin chen sgang du mdzad/ chos bstan pas phyir mi ldog
pa'i sa thob pa brgyad cu lhag pa byung / ra sgreng du'ang byon/ 'bri khung pas gdan 'dren byung ba la ma thegs par chos skyes gnang / de nas rim gyis gtsang du byon nas
nyung chung du bzhugs pa na/ sa skya pas gdan drangs te rta lo'i dbyar gnas sa skyar mdzad/ chos rje sa paN la bsnyen rdzogs gnang / dka' chen bzhi sogs mang du gsungs shing
/ khyad par du dus 'khor rgyud 'grel phran dang bcas pa gnang / de nas shangs/ 'u yug/ nyang ro la sogs par byon/ lug lo'i dbyar gnas shangs lu

gu gdong du mdzad/ de mo than pa che bas char 'bebs mdzad pa na/ klu brgyad dngos su 'ongs nas char phul lha btsun gung thang pa la bsnyen rdzogs gnang / jo gdan sengge dpal
la khyed bod la gtad pa med/ rlung re bzung drod en tsam re byung ba dang grub thob tu re bar 'dug gsungs/ gzhan gyis phul ba'i yo byad yod do cog khro phu'i byams chen
la btang / spre'u lo'i dbyar gnas khro phur mdzad/ dbyar zla 'bring po la byams chen gyi rab gnas gnang nas rim gyis mnga' ris su thegs/ bod kyi dge slong rjes su 'brang
ba rnams gtsang po ba dang / byang rdor rnam gnyis la gtad nas stan gcig pa'i sde btsugs/ pu hrangs su chos kyi rgyal po stag tsha'i bla ma mdzad nas bya lo'i dbyar gnas
de nyid du mdzad/ de nas phag lo la kha cher phebs te thams cad mkhyen pa'i bshes gyis grub pa'i sgrol ma lha khang du gtso bor bzhugs te/ lo bcu dang zla ba drug gi bar
du bstan pa'i bya ba rgya cher mdzad nas/ dgu bcu go dgu pa shing mo bya'i lo dga' ldan du gshegs/

spur bzhu ba'i tshe nam mkha'i rol mo las sil snyan bdun pa zhes pa'i tshigs su bcad pa byung ba paNDi ta phyed dang nyis brgyas yi ger bkod pa yod do//dpyad lo tsA ba chos
kyi bzang po/paN chen 'di la bod kyi slob ma mang du byon pa las/ chos 'di pa'i sras kyi thu bo ni dpyal chags gsum gyi/ dpyal lo tsA ba chos kyi bzang po ni/ dpyal lo tsA
ba kun dga' rdo rje'i sras kun dga' grags la sras lnga yod pa'i bar ba yin/ gzhon nus dus nas lha lung pa jo bzang kyi drung du dpyal ba'i chos skor la sbyangs/ phyag
na rdo rje bsgrub pas zhal gzigs/ 'bring mtshams pa zhang lo las lo tsA bslabs/ zhwa lu'i jo bo las lung bstan thob nas/ lha lung pas kyang bka' gnang ste/ grogs mchog dam
pa chag lo dgra bcom dang lhan cig rgya gar du byon/ thog mar ma hA bo dhi la mchod pa phul te gsol ba btab/ shrI na landar paN chen shAkya shrI las rab tu byung / byang
chub shing drung du A nantA ka ra las thugs bskyed/ rdo rje gdan du nikSha langka bde mchog gi dbang thob/ paN grub de rnams dang / mu ni shrI/ kShi ti garbha/ shrI lA

kA ra/ ma hA nirti rnams las sgra tshad sde snod rgyud sde mtha' dag la sbyangs pas mkhas par gyur/ 'bar ba'i phug go sam la/ o tantra/ phulla ha ri/ klu sgrub dang nag po
spyod pa'i sgrub khang rnams su sgrub pa mdzad pas 'jig rten dbang phyug gi zhal gzigs/ rgya gar shar nub kun tu byon te gnas khyad par can rnams mjal/ rdo rje gdan du ston
pa'i tshems la mchod pa phul/ na landar gaNdi brdungs te chos ston lan lnga mdzad/ lo bcu gnyis bzhugs nas mthar grub thob niShka langka spyan drangs nas bod du byon/
dam kha'i gnas dang gser gdings su bzhugs nas dbang gzhung man ngag gis 'gro phan che bar mdzad/ dben gnas thar pa gling du gtso bor bzhugs pa na/ paN chen shAkya shrI byon
pa mjal nas nA ro pa'i brtag gnyis 'grel chen gsan cing bsgyur/ de'i man ngag kyang gsan te sbyor drug rin po che'i sgrom gyi lde mig mdzad/ sbyor drug rdo rje tshig gi
snying po bsdus pa'ang bsgyur/ bde dgyes phag mo gsang 'dus gshed dmar

rnams kyi zhal gzigs/ glang lo ston 'bring gi tshes drug la gshegs so// de la de nyid kyi dbon po dpyal a mo ghas sbyor drug gi gdams pa gsan te kun mkhyen chos sku 'od zer
la gnang ba nas rim par brgyud pa byung la/ yang a mo gha nas/ dpal gzhon nu ye shes/ thar lo/ bu ston zhabs nas rim par brgyud pa byung ngo //dpyal chos bzang gi slob ma
gnyal pa hrul po zhes pas sgrom lde'i 'grel pa mdzad de/ rim par brgyud nas/ thams cad mkhyen pa 'gos lo tsA ba/ sprul pa'i sku zhwa dmar cod pan 'dzin pa'i zhal sngar
bdag gis nod do//chag lo dgra bcom pa/chag lo tsA ba dgra bcom pa ni/ chag yon tan rin chen gyi sras che ba/ shing pho khyi la 'khrungs/ gro lung pa chen po'i slob ma chag
rin tshul las rab tu byung / nyi shu pa la mdo sde phug tu stong 'dul gyi brgyud pa mkhan chen shud phu ba dar ma brtson 'grus la bsnyen par rdzogs/ steng pa lo tsA ba
las lo tsA dang dus 'khor bslabs/ bod du bla ma bco lnga bsten/ chos phal che ba mkhyen/

kharpas Nis lung bstan nas rgya gar la byon/ ganggA'i 'gram du shi skyid kyi jag pa byung yang bde bar rdo rje gdan du byon/ nyin re bzhin gser gyis nyos pa'i me tog gi phreng
ba zung 'thor bas ma hA bo dhi'i snyan gong gnyis su nges bar chags/ shAkya shrI/ buddha shrI/ mai tri tsantra/ niShka langka/ shrI lA kA ra/ A nantA kA ra gupta/ de
wa shrI/ karna Ta pa/ a mo gha ste paN chen dgu'i zhabs bsten pas yongs su rdzogs pa'i paNDi tar gyur/ tshad pas bsnyung pa na sgrol mas dngos su khrus gsol pas dengs shing
ting nge 'dzin gyi sgo du ma 'khrungs/ rgya gar gyi rten rang byung brgyad cu yang gzigs/ na landar bod mchog gi zhal gzigs te lhan cig skyes pa'i ye shes mngon du gyur/
zhe bdun pa la bal yul nas paNDi ta buddha shrI gdan drangs te lcags mo bya la lo paN gnyis kyis chu mig mgur mo/ 'phan yul rgyal/ lhas/ thang po che la sogs pa'i gnas
rnams su bzhugs te chos gsungs/ de nas gnyal lte'u rar phebs nas mkhas btsun mang po la rgyal ba'i lam 'jug

mngon rtogs rgyan paN chen nyid kyi 'grel pa dang bcas pa/ dus 'khor gsang 'dus bde dgyes sogs gzhung gdams ngag dang bcas pa paNDi tas rgya skad dang / lo tsA bas bod du gsungs/
paN chen la gser srang sum brgyas gtsos pa'i 'bul nod rgya chen po mdzad pas shin tu dgyes/ chu pho khyi'i ston gnyal nas stag nas paN chen bal yul du ma phebs bar
gyi zhabs tog mdzad cing yar lam chu mig ring mor bstan rtsis mdzad/ nga gsum pa la paN chen shAkya shrI srin po ri nas bsus te thang po che dang lte'u ra sogs su gdan drangs/
paN chen de nyid dang / ratna shrI dang / thams cad mkhyen pa'i dpal bzang po rnams las gzhung mang po'i 'gyur mdzad/ stan gcig chos gos gsum pa dbu rag zhabs rjen
rdo rje'i skyil dkrung sogs sbyangs pa'i yon tan dang ldan/ tshul khrims kyi dri ngad kyis sa rgyang por khyab/ paNDi ta dharma shrI sogs rgya gar ba'i slob ma mkhas pa'ang
mang du byung / re bzhi pa me mo glang la lte'u rar sprul ba'i sku'i bkod pa bsdus so// de nyid la chag lo tsA

ba chos rje dpal gyis sbyor drug gi khrid gsan to//chos rje sa skya paNDi ta/chos rje sa skya paNDi ta ni/ skye ba nyi shu lngar 'jam dpal gyis rjes su bzung bas mkhyen rabs
'gran zla dang bral/ bco lnga pa la rje btsun chen po las yab mes kyi chos thams cad thugs su chud/ mnal lam du dbyig gnyen mjal bas mngon pa bslab ma dgos par mkhyen/
nyer gsum pa la chu mig ring mor paN chen shrI dang mjal/ paN chen dbus su byon gyi bar/ bal po sanggha shrI dang / su ga ta shrI sa skyar spyan drangs nas sgra tshad snyan
ngag sdeb sbyor mngon brjod zlos gar sogs gsan cing / sngar ma 'gyur ba'i rnal 'byor gyi rgyud gsum la gcig 'gyur mdzad/ paN chen yar phebs nas/ nyer dgu pa la paN chen
gyis mkhan po/ spyi po lhas pas las slob/ don mo ri pas gsang ston mdzad de bsnyen par rdzogs/ paN chen la rnam 'grel sogs dka' chen bzhi/ dus 'khor rgyud 'grel cha lag
dang bcas pa gsang 'dus 'phags skor/ ye shes zhabs lugs/

bod mchog rnams kyi dbang gzhung bshad man ngag dang bcas pa/ khyad par sbyor drug srog rtsol snyan rgyud gsan/ yongs su rdzogs pa'i paNDi tar gyur/ yi dam gyi lha mang po'i
zhal gzigs/ skyi rong du 'phrog byed dga' bo sogs mu stegs kyi ston pa drug btul/ mkhas pa'i grags pas 'phags yul dang rgya nag tshun khyab/ bstan bcos mang du brtsams
te bstan pa ches gsal bar mdzad/ bo dong rin po che sogs gdul bya mang po la 'jam pa'i dbyangs dngos su bstan/ gsang ba'i gnas bltar mi mngon/ dbu gtsug tor dang ldan/ mdzod
spu dung ltar 'khyil/ re gsum pa la rgyal bu go tan gyis gdan drangs nas gong du byon/ sprul pa'i sder bzhugs nas rgya mtsho'i mtha' tshun thub pa'i bstan pas khyab par
mdzad/ rje btsun grags pa/ bi rU pa/ nag po spyod pa gsum gyis mngon par dga' ba'i zhing du rgyal ba dri ma med pa'i dpal zhes su 'tshang rgya bar lung bstan/ bdun cu
pa la ngo mtshar ba'i ltas dang bcas te gshegs so//

des srog rtsol rdo rje'i snyan rgyud rgyus pa gzhon nu sengge la gnang / des dol po ye shes mgon po/ des kun spangs chen po la gnang ste/ des srog rtsol gyi man ngag 'di nyid
la gtso bor mdzad do//6)chag lugs/chag lo tsA ba chos rje dpal/drug pa chag lugs ni/ rje sgra bsgyur gyi rgyal po chag lo tsA ba chos rje dpal zhes grags pa 'dis/ rgya
gar gyi paN chen rnams la gsan pa ste/ de ni gnyal smad chag grong du chag lo tsA ba dgra bcom pa'i gcung po slob dpon dar ma 'byung gnas dang / yum ngo rje mo chos 'bum
skyid kyi sras su sa pho rta la 'khrungs/ dbu gdugs ltar mdzes pa/ spyan mthon  mthing / tshems dkar mnyam bzhi bcu tshang ba/ ljags srab yangs/ sku 'tsham zhing mdzes pa/
tshangs pa'i dbyangs dang ldan pa/ dgung lo bdun nas lte'u rar khu bo chos rje lo tsA ba dgra bcom pa'i drung du/ rgya bod kyi yi ge 'dri klog dang / pi wa rta dang bkas
bcad dang / bri thig bslabs/ bcu gcig nas nyi shu'i bar zhabs drung rtag tu bsten/ bcu gsum pa dge bsnyen/ bco lnga la dge tshul mdzad

cing / sdom 'byung dang kun rig gi dbang dang sems bskyed/ sngags mtshan nyid theg pa che chung gi gdams pa mang po dang khyad par sbyor drug gsan/ lo tsA mkhas par mkhyen/
bcu gcig pa la/ paN chen shAkya shrI lte'u rar byon pa la/ sems bskyed/ rdo rje rnal 'byor ma'i byin brlabs/ lam rim dang / paN chen thams cad mkhyen pa'i dpal la thub pa
dgongs rgyan gsan/ bco lnga pa la bkra shis lhun por mi g.yo ba'i zhal gzigs/ nyi shu pa la mon 'gar sdong po rtsa'i gtsug lag khang du/ chag lo gong mas mkhan po/ dge
rgyas pa stag 'dul ba 'dzin pa las slob/ 'gar lha sdings pas gsang ston mdzad de bsnyen par rdzogs/ nyer gcig pa la chos rje gong ma sku yar ba'i zhal chems ltar rdo rje
gdan ma mthong bar du ldog ri zhes dbu bsnyung bzhes nas bal yul du byon/ paN chen ratna rakShi ta 'phags pa shing kun na rten 'ga'i rab gnas mdzad khar phebs pas mnyes nas
bod ngo mtshar che gsungs/ der lo gcig bzhugs nas khams pa ston grags sogs drug dang lhan cig tu rdo rje phreng ba la sogs pa'i dbang

mang po dang / bde dgyes gsang gsum sogs kyi gdams pa gsan/ nyer gnyis pa la mnga' ris ngang gtsang du byon/ lha btsun gung thang pa mgon po dpal/ 'dzang yon tan shes rab/
sa skya paNDi ta/ khro phu lo tsA ba/ myang stod lo tsA ba/ go lung pa nam mkha' rgyal mtshan/ yol ston padma rgyal mtshan/ snar thang pa gro chen po/ mchims blo brtan/ dga'
ba gdong pa dbyar nyi ma ko brag pa/ 'jad pa rin chen grags/ yol ba pa la sogs pa'i zhal sngar/ lo bzhi'i bar du sngags mtshan nyid theg pa che chung gi chos dpag tu
med pa gsan/ khyad par du yol ston pa la rtsis dang sbyor drug dang / dro chung zer sgom la'ang sbyor drug gsan/ nyer lnga pa la bal yul du byon nas/ dharma dha tu bi ha
rar paN chen rdo rje gdan pa re wenda'i spyan sngar lo gcig bzhugs te 'dus pa dang dus 'khor la sogs pa'i dbang bskur bcu gsum dang / 'dus pa gshed skor bde dgyes dus 'khor
sgyu thod gdan bzhi yo ga sogs kyi gzhung bshad man ngag gsan/ nyer drug pa la rgya gar du byon/ rdo rje gdan sogs gnas

chen rnams mjal/ na lendrar paN chen gnas brtan rA hu la shrI bha dra gtso bor bsten nas/ ka lA pa 'dul ba ting nge 'dzin rgyal po/ dus 'khor bde dgyes gsang 'dus sogs gsan/
ma ga dha rgyal po'i khab tu paN chen ya sho mi tra la sgra rtsis sman dpyad/ zlos gar/ grub snying skor gsan/ rdo rje gdan du bskor ba mdzad pa'i skabs su rgyal ba shAkya
thub pa'i g.yas g.yon tu byams pa 'jam dbyangs zhugs pa'i zhal gzigs/ de gsum zhal 'dzum pa'i 'od bkye bas phyogs bcu'i sangs rgyas kyi zhing dpag tu med pa gzigs/ rdo
rje gdan gyi shar sgo'i 'gram gyi klu sgrub kyi sgom khang du 'phags pa yab sras dang bir wa pas dbang bskur byin gyis brlabs/ rgya gar du lo gnyis bzhugs nas/ nyer brgyad
pa la ti ra hu tir bsnyun drag pos 'dzin dus ye shes mgon po phyag bzhi pas bod kyi jo sras kyi rnam par sprul nas bsnyung g.yog byas te bsnyung dengs/ de nas bal yul
du phebs te/ paN chen re wentra pa la sngar gsan pa'i ngag thor dang slar yang gzhung gdams ngag mang du gsan/ rangga Na bi ha rar

bikra ma shI lA'i chos dpon paN chen dzi na rakShi ta dang / sthi bi ha rar bi bhU ti tsantra dang / ma Ni ka shrI dznyA na dang / dharma shrI dang / ma no ra tha gupta dang
/ gau ta ma shrI dznyA na rnams las/ rig pa'i gnas lnga sde snod gsum rgyud sde bzhi'i gzhung bshad dbang gdams ngag mang du gsan khyad par du/ dzi na rakShi ta la dus
'khor rgyud 'grel gsan cing 'gyur yang mdzad/ bi bhU ti la rgyud bshad dang / lhag par sha wa ra lugs kyi sbyor drug gsan/ so gsum pa la mang yul gung thang du nag tsho'i
gdan sa yang thog dang / ha ri man da sogs ma dang 'dra ba'i bu bzhi la sogs pa gnas gzhi brgyad cu tham pa rnams su lo bzhi bzhugs/ glo bo lo tsA ba dang g.yag sde lo tsA
ba dang / go lung pa mdo sde dpal rgyal mtshan dang / g.yung phug pa rgyal mtshan dge ba sogs sde snod 'dzin pa mang bo la/ 'phags skor bde dgyes dus 'khor gshed skor
sogs gnang / sa skya paNDi tas rje 'di'i mtshan brjod 'grel pa bdud rtsi thigs pa'i gzhi 'gyur gzigs pas shin tu

mnyes te/ lo tsA ba rin chen bzang po'i rting la khyed las mkhas pa ma byung nges pa yin/ nga yang rgya gar du ma btang pas yab mes gong ma rnams sku drin che la chung du byung
gsungs nas rnam pa kun tu bsngags pa cher mdzad pas mkhas pa'i grags pas hor yul tshun khyab/ 'phags pa rin po ches kyang rig pa'i gnas 'ga' zhig gsan/ so bdun pa la
lam du'ang dge ba'i bshes gnyen dang skye bo mang po'i don mdzad cing lte'u rar phebs/ phan phyin a bha ya lugs dang spyod phyogs dang / ting nge 'dzin rgyal po dang / 'phags
skor bde dgyes rnams dus chos su gnang zhing / gzhan yang dus 'khor sogs bshad grwa dang / dgon gdang zhes par thugs dam skyong zhing / rim lnga dang sbyor drug gi
khrid grwa btsugs/ gzhi 'gyur dang 'gyur bcos mang po mdzad de 'gro phan che bar mdzad do// de nas lo gnyis na khra 'brug tu chos 'khor bskor te mkhas btsun dpag med 'dus/
de nas bsam yang su lha bkra shis lnga pos sbyin bdag byas chos 'khor bskor/ lha sar jo bo rin po che la dkar me gser chab

'bul ba la thegs pa'i lam du paN chen dA na shI la yar klungs stag tshal du mjal bas khyod rgya gar du phyin pas mkhas pa chen po'i chen por 'dug nga bod du bsdad pas ba lang
du song zhes bsngags pa mdzad/ chos kyi rgyal po 'phags pa dang / hor rgyal po go se la yon mchod kyis dpon shi sha tha spyan 'dren du btang byung na'ang ma byon/ slar
lte'u rar bzhugs pa'i skabs su dpon e leb gan dang 'jur na gnyis la 'ja' so bskur nas spyan 'dren du byung bas byang snying 'bru gsum bar du byon/ de nas zhabs bsnyung ste/
dpon zin shes rab skyabs la rnam thar yi ger bkod nas gnang nas gnyal du byon/ nye gnas gzhon nu rgyal mtshan gong du btang pa la 'ja' swa dngul yig sbyil ba dang bcas
pa gnang / nga lnga pa la bkra shis sgo mang zhes pa btab/ der rim lnga dang sbyor drug sgrub grwa btsugs pas thugs dam sgom sder grags/ re gcig pa la thang po cher bcom
ldan ral gris thog drangs mkhas btsun mang po la 'phags skor sogs sngags mtshan nyid kyi chos mang du gsungs/ thang du bla brang brtsigs/ bying o dkar brag tu'ang thugs
dam mdzad/ gdan sa thel

du bcu gnyis rin po ches spyan drangs bskur bsti cher mdzad/ ral gud du'ang chos gsungs/ yar klungs su lo lnga bzhugs/ de'i tshe hor rgyal po yon mchod kyi bka' lung bzhin
chu mo phag lo la chu mig tu chos 'khor btsugs pa'i tshogs dpon la gdan 'dren byung bas thegs/ bcom ldan rigs pa'i ral gri/ chu mig pa chen po/ shar pa rdo rje 'od zer/ ye
shes rgyal mtshan/ dus 'khor ba ye shes rin chen sogs dge ba'i bshes gnyen khri phrag mang po la so so'i skal ba bzhin chos gsungs/ chos rgyal 'phags pa'i bka' bzhin dpon
chen shAkya bzang pos sa skyar gdan drangs/ tshogs dung btags ste dge 'dun 'dus pa rgya mtsho la chos gsungs dus 'khor rgyud 'grel gyi bshad pa yang gnang / re bdun pa
la lte'u rar phebs nas mkhas btsun dpag med 'dus pa la chos 'khor zla med pa bskor/ brin lhas su shangs pa tshul shes gtsos pa'i rdo rje slob ma mang po la rdo rje phreng
ba'i dbang gnang / shing pho byi ba lo'i mgo'i zla ba'i tshes dgu'i nyin khro bo bcu'i zhal gzigs/ tshes bcu'i nyin sa g.yo ba dang bcas pa'i cho 'phrul bstan

te zhi bar gshegs/ bla brang gi steng du 'ja' kha dog lnga pa rnam par bkra ba kun gyis mthong / lha'i spos dang sil snyan 'khrol ba byung zhing / rgyal zla'i tshes bco lnga
la gdung bzhu ba 'du ba'i rtse la 'ja' gdugs phub pa lta bu nub phyogs la 'gro ba byung / lha'i me tog dkar po dkar yol lta bu'i char bab/ zhag gsum gyi bar du chab rom
thams cad zhu/ gdung las dpal gshin rje gshed dmar po dang / rigs lnga'i phyag mtshan sogs byon/ dge bshes gur dang ston pa'i chos skyabs gnyis bal por btang ste/ bal po'i
bzo bo nyang ro hi zhes pas nang rten byang chub chen po bzhengs nas gdan drangs/ lte'u ra'i gtsug lag khang du bzhugs su bcug phyi rten mchod rten bzhengs te char che
lo legs pas bkra shis char 'babs su grags/ bcom ldan rig ral gyis dus 'khor 'di na/ zla ba shar du 'gro ba dang / rgya nag bod kyi byang na yod pa sogs dngon sum dang 'gal
ba mang du yod ces smra ba la/ phyis chos rje lo tsA ba la rgyud 'grel gsan pas mchog tu dus 'khor la mos shing mkhas par gyur/ slob ma'i tshogs la'ang

lan du mar gsungs/ go lung pa mdo sde dpal rgyal mtshan gyis chos rje mnga' ris na bzhugs pa'i skabs su dbang rgyud 'grel man ngag dang bcas pa gsan cing sbyangs/ rtsis la
shin tu mkhas slad mar shong longs sku mched/ go lung pa gzhon nu dpal/ grub chen u rgyan pa sogs la gsungs so//gtsang pa dbang phyug shes rab/lo tsA ba chen po'i thugs sras
mkhan chen gtsang pa ni gtsang nags phug pa/ mtshan dbang phyug shes rab/ nags phug pa chen po dang / khyad par du lo tsA ba 'di nyid kyi zhabs la gtugs pas/ sgra tshad
dang sde snod mtha' dag la mkhas/ rgyud sde rgya mtsho la dbang 'byor/ dus 'khor gyi dbang rgyud bshad man ngag rnams kyang gsan cing mkhas par mkhyen/ chag lo las bsnyen
par rdzogs/ tshul khrims kyi dris kun tu khyab/ lo tsA ba'i gdan sar bzhugs te 'phrin las bskyangs so//dbon bstan 'dzin dpal bzang po/de la chag lo'i dbon po bstan 'dzin
dpal bzang pos gsan te/ de ni chag lo'i gcung slob dpon jo yes kyi sras su 'khrungs/ mkhan chen gtsang pa las bsnyen par rdzogs/ chag lugs kyi chos rnams

mkhas par mkhyen/ grub chen u rgyan pa la dus 'khor rgyud bshad dbang man ngag dang bcas pa gsan/ lte'u ra'i gdan sar 'gro phan cher mdzad do// de nas de nyid kyi dbon po chag
rin chen 'byung gnas dpal bzang po/ rje btsun dpal chen bzang po/ chos rje ye shes dpal bzang po yab sras te rgyud 'grel gyi lung rgyud do// chag lo/ shangs pa tshul
she/ bla brang ba gzhon nu rgyal mtshan/ bla brang pa blo gros dpal/ bla brang ba bzang po dpal/ dpal chen bzang po/ ye shes dpal bzang po dbang rgyud do// chag lo/ grum
ston shes rab dpal/ grub thob legs ldan 'od/ dpal chen bzang po/ ye shes dpal bzang po ste khrid kyi rgyud pa'o// yang chag lo/ bla brang ba chen po/ bla brang ba blo gros
dpal/ bla brang ba bzang po dpal/ dpal chen bzang po/ ye shes dpal bzang po/ rgyal sras blo bzang dpal 'byor ba ste mtshan brjod kyi 'grel ba bdud rtsi thigs pa'i brgyud
pa'o//7)sha war dbang phyug gi man ngag lugs/grub chen sha war dbang phyugbdun pa sha war dbang phyug gi man ngag lugs khyad par du bshad pa la/ rdo rje 'chang ngam spyan

ras gzigs la grub chen sha war dbang phyug gis gsan te/ 'di ni grong khyer te te'i gar mkhan lo ki dang gu na gnyis kyi bu tsha rigs ngan glu gar gyis 'tsho ba'i ming sring
gsum yod pa/ slob dpon klu sgrub bhaM ga la'i ri bo na bzhugs pa la slong du phyin pas/ rigs ngan la rnam rtog ma mdzad par nang du bos kha zas mang po byin pa dang dad
pa thob ste byang sems blo gros rin chen gyi sku'i ras bris mthong nas 'di ci lags zhus pas/ byang sems lha'i bu tha mal pas mi mthong ba zhig yin gsungs/ bdag cag la bstan
par zhu zhus pas/ spyi gtsug na yod kyis ltos gsung / de mthong ba'i mi gcig zhu zhus pas/ 'khor lo sdom pa'i dkyil 'khor du bcug nas dbang bskur rgyud bshad gdams pa
gnang / de dag gis kyang nyams su blangs pas rgyud dag nas byang sems kyi zhal mthong ste/ bram ze chen po'i do ha glur blangs nas gar byas mchod pa phul bas/ khyod kyis
de'i don shes sam gsungs/ mi shes pas zhu zhus pas/ rgyud byin gyis brlabs te do ha'i snying po don gyi dgongs pa bstan pas de nyid du de

kho na nyid kyi rtog pa thob po/ der byang chub sems dpas rigs kyi bu khyod lho phyogs ldong ngar gyi ston pa sha wa ra dbang phyug bya ba yin pas/ 'dir ma bsdod par rngon
pa'i chas su zhugs la lho phyogs dpal gyi ri sems ngal gso ba'i ri/ yid pham par byed pa'i ri la song la dbang po yang rab rnams kyi don gyis shig ces lung bstan pa bzhin/
de rnams kyis kyang de bzhin du byas pas phyag rgya chen po mchog gi dngos grub brnyes te deng sang gi bar du yang bzhugs so// 'dis ma rig mun pa'i nags tshal du/ gzung
'dzin gnyis kyi ri dwags rgyu/ thabs shes gnyis kyi gzhu brdungs nas/ snying po don gyi mda' gcig 'phangs/ 'chi ni rnam par rtog pa 'chi/ sha ni gnyis su med par zos/ ro
ni bde ba chen por myong / 'bras bu phyag rgya chen po thob/ ces glu blangs so// 'di la bla ma rdo rje gdan pas kyang / gar mkhan dpal gyi ri la bzhugs/ lcam sring gnyis
kyis dngos grub brnyes/ sha wa ra zhes bya ba yi/ bla ma de la phyag 'tshal lo// zhes bstod do//paN chen bi bhU ti tsantra/de la paN chen bi bhU ti tsantras gsan te

de ni rgya gar shar phyogs ba rentra pa/ sgos dza gadha la pa yin/ rigs rgyal rigs/ mang pos bkur ba'i sde las rab tu byung rig pa'i gnas lnga mkhyen/ theg pa che chung gi
chos ma lus pa la sbyangs/ khyad par du gsang sngags la mkhas/ bi khya ta de ba dang / shAkya shrI dang / chos 'bangs las dus 'khor gyi dbang rgyud bshad man ngag dang bcas
pa gsan cing mkhas par mkhyen nas rgyad 'grel gyi mtshan mdzad/ thog mar 'jam dbyangs dang / phyis bde mchog dang dus 'khor la sogs pa yi dam gyi lha mang po'i zhal mjal/
shAkya shrI'i phyag phyir bod du byon/ srin po rir bde mchog gi sku bzhengs/ rgya gar du thegs nas slar yang bod du phebs/ sdom gsum 'od phreng mdzad/ bod skad la shin
tu byang bas 'bring mtshams rgya btags gnas su nyi ma dpal ye shes kyi brjed byang la sogs pa rang 'gyur mang po bsgyur/ 'gro phan che bar mdzad nas bal por byon te/ yam
bu'i sthaM bi ha ra ka ba'i gtsug lag khang na bzhugs pa'i tshe/ rgya gar gyi rnal 'byor pa rba ba la kr-iShna sa ri'i rwa dung bcug pa/ de'i lpags pa'i smad dkris

can ras kyi 'ga' phyar ba rna bas pa lang tsho dar la bab pa zhig byon nas/ 'dir zhag 'ga' bsdod pa min gsungs/ der sgra slob pa'i brang khang gcig tu bzhugs su bcug pas sgra
slob pa ba de rnams na re/ rnal 'byor ba 'di ngo mtshar can cig 'od zer bla mas spyan drangs te/ chos kyi gsung gleng byas pas/ gang bris pa thams cad thogs pa med par
byung bas/ sha wa ra yin par dgongs te yin nam zhus pas min gsungs pa dang / tshogs kyi 'khor dang maNDal phul te/ mdo rgyud thams cad kyi bcud bsdus pa'i snying po cig
zhu zhes gsol bas/ sbyor ba yan lag drug gi man ngag 'di gnang nas nga 'gro gsungs/ gar gshegs zhus pas/ nub phyogs kha cher 'gro lan can gyi gdul bya yod/ de nas dpal gyi
ri la 'gro gsungs nas gshegs te/ lar sthaM bi ha rar zhag nyi shu rtsa gnyis bzhugs skad do// paN chen gyis kyang bsgoms pas dngos grub brnyes nas gzhung chung yi ger btab/
de'i dus 'khor bshad bka' dang khyad par man ngag gi bka' 'di dar ba

cig bya/ lhag par bod du phan thogs cher bar 'ong ba dgongs nas/ bod kyi bya bral ba rnams la/ bod na dge ba'i bshes gnyen su che dris pas/ ko brag pa grags pa che bar gsan
nas/ ko brag pa la ngas bod na dge ba'i bshes gnyen snyan pa dang grags pa su che mnyen shing dris pas ko brag pa khyed grub thob kyi grags pa che bar 'dug nged la dus kyi
'khor lo'i dbang bshad/ khyad par man ngag gi bka' mchog tu gyur pa yod pas sbyin gyi khyed bal por thag ring ba la ma rtsog par shog 'gro phan cher 'byung gsungs ba'i
gsung shog dang / de'i rten du thub pa'i rdo sku mdzad pa brgyad kyis bskor ba gcig bal po lugs kyi za 'og yug gcig ka ra'i glang po che gcig rnams paN chung gcig la bkur
te ko brag pa glang gor na bzhugs pa'i sar skyel du btang byung bas/ ko brag pas/ bla ma paN chen gyi gsung shog gnang sbyin dang bcas pa thugs la btags/ nged gcig pu bal
por 'ongs pas sems can la phan thogs che rgyu mi 'chi/ bla ma paN chen nyid bod du byon na/ dge ba'i bshes gnyen gzhan phan

can mang po la phan thogs che bar mchi bas/ cis kyang bod du byon pa cig thugs la 'dogs par zhu zhes pa'i zhu yig dang / yi ge'i rten du paN chen la ber thul bzang ba gcig
paN chung rnams la bod kyi na bza' bzang ba re re/ tshur la 'byon pa'i chas ka dang bcas pa mi bdun la bkur te paN chen gdan 'dren du sthaM bi ha rar btang ngo // de nas
paN chen 'byon gyi yod ces pa gtam slab byung ba dang / ko brag pas skyi rong thug bsu ba la byon/ phyogs thams cad du'ang paN chen 'byon gyi yod ces pa'i grags pa sgrog
tu btang / paN chen rlangs 'khor du phebs pa dang / bod kyi dge ba'i bshes gnyen mang po yang 'dus/ de rnams la dus 'khor gyi dbang rgyud bshad khrid dang bcas pa gnang /
khyad par du ko brag pa/ dpyal a mo gha/ nyog po chos ldan/ lho pa tshul gzhon/ mar ston g.yang 'bar/ g.yung phug pa rgyal mtshan dge ba/ gnyal ba mi mnyam bzang po ste
slob ma dam pa bdun pa sbyor drug gi gdams pa rdzogs par gnang / mi mnyam

bzang pos dpe med 'tsho'i sbyor drug bsgyur/ glang gor du dus 'khor gyi bka' rdzogs pa gsum mdzad pa'i rjes su/ paN chen la bsnyung drag po cig byung ba la ko brag pas gegs
sel mdzad pas/ paN chen mnyes te ko brag pa la yang paN chen gyis chos gsan/ lar paN chen gyis bod du lan gsum byon pa'i tha ma yin/ de res kyang srin po ra yan chad du
byon te/ gtsang rong du rje btsun rgwa lo dang / gtsang stod du kun mkhyen chos sku ba la sbyor drug gnang / rgyus pa gzhon seng dang zha sgom rin seng la ye shes spyan sgrub
sogs gdams pa mang po gnang / khrid kyi sgo nas gzhan phan che bar mdzad de slob ma grub thob mang du byon/ paN chen slar rgya gar la thegs te gnyis su med pa'i ye shes
kyi sku grub po//grub thob ko brag pa/slob ma'i thub po grub thob dum bu ko brag pa ni/ yul ding ri/ yab ldong rgyal g.yung dang / yum stod mo rje la gnyis kyi sras su
chu pho stag la sku bltams/ bris klog rtsol med du mkhyen/ se mig pa las dge bsnyen mdzad/ paN chen

shAkya shrI la blo sbyong gsan/ grum du bla ma rdo rje dpal ba la rig 'dzin bcu gsan/ gnyos sangs rgyas rin chen la/ lam 'bras gsan/ gyang rim dang kong mo'i ri la bsgoms pas
rtogs pa 'khrungs/ paN chen ratna rakShi ta la bde mchog gi dbang gsan/ de nas la phyi sogs su bzhugs/ nyer dgu pa la chos rje skos/ phya ru 'dul 'dzin/ slob dpon lo rnams
la mkhan slob zhus nas dge slong chig rdzogs mdzad/ mtshan bsod nams rgyal mtshan du gsol/ de nas ti ser byon lo lnga bzhugs dus grub pa brnyes/ rdo rje lus kyi gnas
lugs ji lta ba bzhin du gzigs pas gegs sel la mchog tu mkhas/ ma phang gi klus chu'i dngos grub phul/ phyis myang stod ko brag gi dgon pa btab pas sa skam po la chu mig
rdol/ ko brag pa zhes grags/ mkhas btsun thams cad kyis kyang zhabs la gtugs/ chos la'ang 'di mi mkhyen bya ba med/ bal po nas bi bhU ti tsandra ding rir spyan drangs/ sbyor
drug gi gdams pa gsan/ 'gro don rgya cher mdzad nas

brgyad cu pa lcags mo bya la mkha' spyod du gshegs so//'di'i slob ma/ lo tsA ba dpyal khro chag gsum lha btsun gung thang pa/ mchims nam mkha' grags/ dbyar nyi ma/ 'jam gsar
ba/ rgyang ro gzhon rin/ mnga' ris dgra bcom/ nyi ma dbral nag yang dgon pa/ dran ston sher seng / gtsang so ba/ 'ol gong pa sogs mang du byung ba las sbyor drug gi brgyud
pa 'dzin pa ni grub chen go lung pa gzhon dpal lo//dpyal a mo gha/dpyal a mo gha ni/ dpyal chos bzang gi gcen po slob dpon ba stag dang / yum bkra shis dge la sras gsum
byung ba'i che ba yin/ mtshan kun dga' snying por btags/ dgung lo dgu pa la grub thob niShka langka la kyai rdor gyi dbang zhus dus de nyid rdo rje 'chang dngos su gzigs/
de dang khu bo dpyal chos bzang gnyis la bde dgyes gshin rje gshed la sogs pa'i chos mang du gsan/ bcu bdun pa la rab tu byung / mtshan a mo gha shrI bha dra don yod
dpal bzang por btags/ paN chen shAkya shrI dang / chu mig lung pa dmar ce dang / ko brag pa

sogs las sngags mtshan nyid gzhung gdams ngag mang du gsan/ khyad par du paN chen bi bhU ti tsandra rgya btags nas thar par spyan drangs/ skad gnyis yi ge dang bcas pa legs
par bslabs/ chos mang du gsan/ phyis paN chen ko brag pas gdan drangs pa'i tshe sbyor drug lugs gnyis rdzogs par gsan cing bsgoms pas grub pa brnyes/ thar pa'i gdan sar
gdul bya dpag tu med pa smin grol la bkod nas/ re brgyad pa la rje btsun sengge sgras lung bstan pa ltar 'jig rten gyi khams padmo can du gshegs pas padmo can pa zhes grags
so//de la thar pa'i mkhan chen dpal gzhon nu ye shes kyis chos bum pa gang byor gsan/ de la thar los gsan to//nyeg po chos ldan/nyeg po chos ldan ni 'khrungs yul lho pa/
spyir bla ma mang po las sde snod la legs par sbyangs/ khyad par se mo che pa dang 'jam gsar pa yun ring du bsten nas dus 'khor 'bro lugs mkhas par mkhyen/ bi bhU ti la
khrid gsan cing bsgoms pas rdzogs rim gyi lha grub po//lho go lung pa gzhon nu dpal/

lho go lung pa gzhon nu dpal ni/ nyeg po chos ldan la dus 'khor 'bro lugs/ go lung pa mdo sde dpal rgyal mtshan la chag lugs/ lo mchog pa la'ang gsan cing sbyangs pas dus 'khor
la mchog tu mkhas/ ko brag pa dang / g.yung phyug pa dang / nyeg po chos ldan gsum la sbyor drug lugs gnyis po gsan pas nyams rtogs mthar phyin nas mkha' spyod du gshegs
so//thar lo tsA ba nyi ma rgyal mtshan/de la thar pa lo tsA ba nyi ma rgyal mtshan dpal bzang pos gsan te/ de ni dge slong ngur smrig 'dzin pa chen po/ gangs can gyi
bla ma rnams las sde snod dang rgyud sde mang du gsan cing sbyangs/ rong pa sher seng la dus 'khor rwa lugs dang / go lung pa la 'bro lugs kyi dbang rgyud bshad man ngag
dang / khyad par du dpe med 'tsho dang sha wa ra'i gdams pa 'di gtso bor gsan/ dpal gzhon nu ye shes la dus 'khor gyi man ngag dpyal lugs dang / shong blo brtan la yang
gsan pa cher mdzad/ bal por lo bcu gnyis su sbyangs/ rgya gar

du lan 'ga' byon te/ bi bhU ti'i slob ma bi dza ya rakShi ta/ gau ta ma shrI/ su ru Shotta ma/ ratna shrI sogs paN grub du ma bsten nas rig pa'i gnas lnga la sbyangs pas paNDi
ta chen por gyur/ khyad par du bi dza ya rakShi ta dang rgya gar nub phyogs ma la ba'i grub thob go si pa la dus 'khor gyi gdams pa mang du mnos/ bal por bzhugs dus shing
kun gyi nags gseb tu skyo bsangs la byon pas shing drung zhig na grub chen a tsa la nA thA spre'u mang po 'dus pa'i rna bar gling bu btsugs te 'bud kyin 'dug pa la sgra
rings kyi gdams pa gsan/ paNDi ta A nanta shrI bod du spyan drangs te ri'i kun dga' sogs mdo bcu gsum bsgyur zhing / gzhan yang gzhi 'gyur dang 'gyur bcos mang po mdzad/
phyi nang gi rgyud sde'i dgongs pa thugs su chud cing sbyor drug la rtse gcig tu bsgoms pas/ 'chi 'pho ba dang skye ba mngon par mkhyen rlung la dbang thob/ 'byung ba
gsum dang gnad gnyis sogs gdams pa

'di'i bstan bcos mang po mdzad cing thar ba'i mkhan sar bzhugs nas 'phrin las bskyangs so//de la bu ston thams cad mkhyen pas gsan pas mngon par shes pa lnga thob po/ yang
paN chen bi bhU ti tsantra dang / dpyal padmo can gnyis ga la/ kun mkhyen chos sku 'od zer gyis gsan/ de la kun spangs chen pos gsan to//mar ston g.yang 'bar/bi bhU ti tsantra'i
slob ma mar ston g.yang 'bar ni/ bi bhU ti la sbyor drug zhus nas bsgoms pas rlung dbu mar chud/ sangs rgyas kyi zhing mang po gzigs/ bla ma yang shin tu mnyes/ phyis
gtsang sag thang gi so sor bzhugs/ stong gzugs kho na las 'das ma 'ongs mtha' dag gzigs pa'i mngon shes dang ldan no//rnal 'byor sengge 'bum/de la rnal 'byor sengge
'bum gyis gsan to// de ni spyir rgyud sde dang gdams ngag mang du gsan/ khyad par du mar ston g.yang 'bar la sbyor drug gsan te rtse gcig tu bsgoms pas rtogs pa'i yon tan
phul tu phyin/ stong gzugs kyi ka 'bum la sogs pa gang rung dang bsres pas stong gzugs dang sku lus gcig tu gyur te sna tshogs su sprul nus/

bde ba can la sogs pa gang 'dod pa'i sangs rgyas kyi zhing de mi shigs pa'i thig le'i nang du gzigs ma thag mngon du 'gyur/ spyir gnas nges pa med par ri khrod gang dben du
bzhugs shing / 'khyog dur gyi dgon par cung zad bzhugs pa mdzad do// de la kun spangs thugs rje brtson 'grus kyis gsan no//yang sha wa ra dbang phyug gis pha dam pa sangs
rgyas la sbyor ba yan lag drug rdo rje'i glur blangs nas gsungs/ de zhwa ma lo tsA ba sengge rgyal mtshan gyis bsgyur ba rim par brgyud de dpal karma pa la bdag gis thob
la skungs lungs pa sangs rgyas dpal/ bdag gi bla ma dus 'khor zhabs las kyang byung ngo //paN chen nags kyi rin chen/grub chen sha wa ra dbang phyug gi sras paN chen nags
kyi rin chen ni/ rgya gar shar phyogs grong khyer dam pa zhes par rgyal po'i sras su sku 'khrungs/ dgung lo brgyad pa la ma hA tsai tya'i gtsug lag khang du mkhan po sangs
rgyas dbyangs dang slob dpon su dzA ta ratna las rab tu byung ste rig pa'i gnas mang po la sbyangs/ mkhan po las sems bskyed cing dpe med mtsho nas brgyud pa'i sbyor
drug dang dbang man

ngag mang du gsan/ nyi shu pa la mkhan slob de gnyis las bsnyen par rdzogs/ de nas singgha la'i gling du byon te lo drug bzhugs nas slob dpon chos kyi grags pa la 'dul ba lung
dang 'od ldan gsan/ gnas dang rten khyad par can rnams mjal zhing gtso bor thugs dam la bzhugs/ sangs rgyas gang chen mtsho'i zhal gzigs/ slar rgya gar lho phyogs ka
lingga'i yul du phebs/ paNDi ta chen po mi'i nyi mas bstod pa phul/ de nas dpal ldan 'bras spungs kyi mchod rten du byon nas klu'i byang chub kyi gnas su bzhugs/ der dpal
sha wa ra dbang phyug dang thog mar mjal/ ma ga dhar byon te rdo rje gdan du byang chub chen po la gsol ba btab/ paNDi ta ha ri ha ra la ka lA pa gsan/ chu bo kan ka shrI
taM gyi logs su rnal 'byor yan lag drug la lo gsum phyogs gsum gyi nges pa mdzad de bzhugs/ a ru bA se'i gnas su bi rU pakSha dang / sA gha la dang mjal/ spyan ras gzigs
kyi rdo skus bod yul du songs shig rgyal po zhig la brten nas 'gro ba mang po la phan par

'gyur ro zhes lung bstan pas/ bal por phebs te paNDi ta shrI la sA ga ra la sems bskyed gsan/ me pho rta'i lo la byon/ lha sa yar klungs su yang yud tsam phebs te slar bal
bor 'phags pa shing kun gyi shATta pU ri'i gtsug lag khang du bzhugs pa na/ dang por bla ma sangs rgyas dbyangs byon/ de nas sha wa ra dbang phyug byon nas sprul ba'i sdom
pa'i dkyil 'khor du dbang bskur/ zab mo'i dbang phyi ma la brten nas mchog tu mi 'gyur ba'i bde ba brnyes/ slar yang si tu rab brtan pas spyan drangs te rgyang mkhar rtser
phebs/ rong ston smra ba'i seng ges zhabs la gtugs/ 'dul ba me tog phreng rgyud la 'gyur bcos mdzad/ srin po rir phebs pa na/ chos rgyal grags pa 'byung gnas pas sne
gdong rtser gdan drangs/ chos 'khor lo tsA ba manydzu shrIs lo tsA byas te chos kyi rgyal po nyid dang dpal kun bzang rtse pa la lu yi pa dang mi g.yo bla med kyi dbang gsan/
de nas mon spa gror thegs te padma saM bha ba dang mjal/ slar yang me pho 'brug lo la sne

gdong du phebs/ thams cad mkhyen pa 'gos lo tsA ba/ snar thang mkhan chen bsod nams mchog grub pa/ chen po grags bzang pa/ chen po blo rgyal ba/ mkhan chen kun rgyal ba/ dpal
chos kyi grags pa chos rje blo gros dbang phyug sogs sde snod 'dzin pa sum cu rtsa gnyis la dpe med 'tsho'i lugs kyi sbyor drug rdzogs par gnang / khrid thon rjes mi g.yo
bla med kyi dbang dang phag mo'i byin brlabs kyang gnang / sbrul lo la chos rgyal grags pa 'byung gnas dang / dpal kun bzang rtse pa la rdo rje phreng ba dkyil 'khor
zhe lnga ma'i dbang rdzogs par gnang / de'i rjes la dkyil 'khor de nyid du 'gos lo tsA ba sogs sde snod 'dzin pa mang pos kyang dbang tshang bar zhus/ bde dgyes dang grwa
lnga'i sgos bka'/ khyad par du dpal dus kyi 'khor lo'i dbang yongs su rdzogs par gnang / dbang mdor bstan sA dhu pu tra'i dka' 'grel dang bcas pa/ dpyid thig 'grel pa mi
g.yo bla med kyi rgyud rnams paN chen nyid dang 'gos lo tsA bas bsgyur te gsungs/ man ngag snye ma dang dpe med 'tsho'i sbyor drug rtsa 'grel yang gnang / de nas bal bor
byon nas sangs rgyas dbyangs

kyi sku tshab gser sku bzhengs/ rdo rje gdan du mchod 'bul ba brdzangs/ phyis chu mo bya lo la bod du phebs/ rje 'gos lo tsA bas la stod nas gdan drangs/ si tu rnam rgyal grags
pa la bde mchog gi dbang gnang / lam rnams su'ang chos mang po rim par gnang zhing yar klungs su phebs nas bdag po kun dga' legs pa 'khor dang bcas pa dang rje byams
pa gling pa chen po sogs sde snod 'dzin pa mang po la sbyor drug gi khrid gnang / rtses thang gsang phu/ gung thang / gdan sa thel la sogs par dge 'dun spyi la tshogs chos
gnang ba dang / yul so so'i 'gro ba phal mo che byang chub tu sems bskyed pa la bkod de srid pa mtha' can du mdzad/ dus phyis paNDi ta byon pa la 'phrin las che shos su
snang / khyad par rdo rje theg pa'i nges don gyi bstan pa la srog mthud pa lta bu'i bka' drin mdzad/ 'jam rdor la sogs pa'i dbang 'ga' zhig kyang gnang / spyan sa rin po
che ngag gi dbang phyug la dril bu rim lnga mtshan ma med pa'i rdzogs rim nyid du bkral ba'i gzhung bshad dang khrid gnang / dpal byams pa gling pa dang lo chen bsod nams

rgya mtsho la bde mchog gi rdzogs rim sangs rgyas 'char ba/ kyai rdo rje'i rdzogs rim snying po brgya ba rtsa 'grel gnang zhing legs par bsgyur/ slar bal por thegs nas go bi
tsantra'i dgon par sgrub pa snying por mdzad de bal yul ba rnams chos dang zang zing gis tshim par mdzad nas gya lnga pa sa pho byi ba zla ba bcu gcig pa'i tshes bco brgyad
la bar snang nas 'o ma ltar dkar ba'i chu'i rgyun 'bab pa dang / me tog gi char dang sa g.yo ba dang / 'ja' 'od dang bcas pa'i cho 'phrul bstan nas nyer gnyis kyi nam
phyed na rdo rje'i skyil dkrung gis bzhugs te sku drang por bsrang nas mkha' spyod du gshegs/ nyer gsum gyi srod la dur khrod ra ma do lir sku gdung bzhugs la bzhen pa'i
tshe bal po'i yul thams cad snang ba chen pos khyab pa byung / bod yul du'ang me tog gi char 'bab pa dang / nam mkha' la 'ja' dkar bo maNDal lnga pa'i rnam pa shar ba sogs
byung ngo //lo chen bsod nams rgya mtsho/de'i sras mchog lo chen bsod nams rgya mtsho'i sde ni/ ngag lam rgyal ba mchog dbyangs kyi rigs rgyud rig 'dzin bsod nams 'od
zer dang / yum dpal

ldan 'dzoms pa'i sras su shing pho 'brug la yar klungs btsan thang du 'khrungs/ brag nag pa mgon rgyal bas mtshan bsod nams rgya mtsho'i sde zhes gsol/ dgung lo bdun pa la
rong ston smra ba'i seng ge dang / dwags po bkra shis rnam rgyal ba las rab tu byung / slob dpon ngag dbang pa las phar tshad la sbyangs nas bcu gsum pa la rtses thang du
bshad/ chos rgyal grags pa 'byung gnas pas chen po dpal 'byor rgya mtsho la gtad de sde snod phal mo che la sbyangs nas/ nyer gcig pa la rtses thang tshogs su byams chos
lnga/ rigs tshogs/ rin chen phreng ba/ bshes spring / 'jug pa / spyod 'jug bzhi brgya pa/ mngon pa gong 'og pan skan/ mdo rtsa/ me tog phreng rgyud/ sum brgya pa/ so thar/
sde bdun mdo dang bcas pa/ rigs gter rnams kyi gzhung bzhes te bshad pa zla ba mang po spel te mdzad/ yab kyi drung du 'khor chen dang dus 'khor gyi dbang gsan/ nyer gnyis
pa la tshogs chen pa'i mkhan po don grub dpal ba thams cad mkhyen pa 'gos lo tsA ba/ chen po dpal 'byor ba rnams la mkhan slob zhus te

bsnyen par rdzogs/ rong chen pa/ bkras rnam pa/ rdog byang chub dpal/ dmar ston rgyal mtshan 'od zer/ mkhan chen bsod nams mchog grub/ mkhan chen kun rgyal ba/ mtshur phu ba
don grub 'od zer/ brag nag pa rin chen rgyal mtshan sogs la theg pa che chung gi gzhung gdams ngag dang gsang sngags phyi nang gi dbang rgyud bshad man ngag dang bcas pa
phal che mo gsan/ khyad par slob dpon ye shes rgya mtsho la dus 'khor gyi dbang dang thams cad mkhyen pa 'gos lo tsA ba la dus 'khor/ sgron gsal/ kyai rdor la sogs pa'i
rgyud sde'i bshad pa dang / snga 'gyur gyi dbang rjes gnang mang po gsan/ sgra'i sa ris dang skad dod sbyangs pas lo tsA mkhas par mkhyen/ rig pa'i gnas mtha' dag la ches
byang bas yongs su rdzogs pa'i mkhas pa chen por gyur/ lhag par paN chen nags kyi rin chen pa la sdom pa bcu gsum ma dang / dus 'khor gyi dbang dang sbyor drug gi khrid
Arya de ba'i snying po brgya ba gsan cing dus 'khor rgyud 'grel gyi bka' gnas rnams la dri gtug gi sgo nas nges pa thugs su chub/ phyis rje byams pa gling pa chen po

dang / sprul pa'i sku zhwa dmar cod paN 'dzin pa las gsan pa rgya cher mdzad/ rtses thang dang bsam yas la sogs par bka' bstan 'gyur ro 'tshal gzigs/ rje 'gos lo tsA ba'i spyan
gyi thad na du ba gcig byung ba las stong gzugs rab 'byams gzigs/ mkhar chur nam mkha' lding gi mtshan ma brnyes/ gro bo lung du rje mar pa dang mjal/ ding rir dam pa'i
sku gdung dkar ru las ngo mtshar gyi bkod pa gzigs/ de nas bal por thegs te paN chen rin po che las sdom pa'i dkyil 'khor du dbang gi ye shes lhan cig skyes pa mngon
du gyur/ rnal 'byor yan lag drug pa'i gsang mdzod bum pa gang byor thob/ shing kun tu shAnta pu rir sha wa ras byin gyis brlabs/ slar bod du phebs nas tsa rir byon pa'i tshe
zhing skyong dngos su 'ongs te 'phrin las bsgrubs/ gnas de phyi nang gzhan gsum gyi nges pa dang mthun par gzigs/ bka' bskos gnang nas nang so yar rgyab pas sbyin bdag
mdzad de/ rje byams pa gling pa'i thugs dam mchod rten bkra shis sgo mang rgyan bkod pa ngo mtshar can byams chen gyi sku dang bcas pa bzhengs/ snying po brgya pa rtsa
'grel

rdo rje rnam sgeg sogs gzhung chung mang po/ gur brtag sdom 'byung / sdom pa'i 'grel pa rtag pa'i rdo rjes mdzad pa/ bcu gsum ma'i dkyil 'khor cho ga sogs bzhi 'gyur dang 'gyur
bcos mang po mdzad pas lo tsA ba chen por grags/ bstan bcos rtsom pa mang du gnang ba las/ khyad par dus kyi 'khor lo'i le'u dang po gnyis kyi 'grel bshad/ sems 'grel
gnyis kyi dka' 'grel/ sbyor drug gi khrid yig mdzad/ sprul pa'i sku zhwa dmar cod pan 'dzin pa la rdog dkyil bdun gyi dbang gnang ba'i dkyil 'khor de dag gi rten brten
pa ma lus 'ja' 'od kyis bskor ba gzigs/ dben pa la dgyes pas gtso bor thugs dam zab mo la rtse gcig tu bzhugs te slob ma sde snod 'dzin pa mang po la zab cing rgya che ba'i
chos kyi char chen pos tshim par mdzad cing / khyad par dpal dus kyi 'khor lor ni gsung rab mtha' dag gi snying po zung 'jug gi bstan pa ma sbas par gsal bar ston pa 'di
khong du chud na mdo sngags kyi gsung rab thams cad khong du chud par nus shing / gzhan thams cad 'di rtogs pa'i thabs su gyur pa ste/ bstan pa'i snying po las kyang ches
snying por gyur pa yin

gsungs shing / glegs bam 'bral spang mdzad pa dang / mdo sngags kyi gsung chos ci gnang yang dus kyi 'khor lo'i nges pas gsal bar mdzad de gsungs/ thams cad kyi don gyi snying
po mthar thug pa ni zung 'jug gi theg pa 'dir bgrod pa gcig po'o zhes 'jigs pa med pa'i sengge'i sgra yang gsal bar bsgrags/ sde snod mang du thos shing mkhas par sbyangs
pa las theg pa 'dir yid rton pas dus kyi 'khor lo'i glegs bam la mgo bo gtugs te dus byas na sangs rgya ba la nye zhes gsungs/ de ltar dus kyi 'khor lo la gces spras
su mdzad de/ rgyud gsum gsang ba lan mang po dang rgyud 'grel kyang rgya cher bstsal la gtso bor sbyor ba yan lag drug gis skal ba dang ldan pa'i tshogs bgrang ba las 'das
pa khrid par mdzad cing / dol bsam gtan gling du chos 'di'i sgrub grwa btsugs nas nga dgu pa chu pho stag lo zla ba dgu pa'i tshes bdun la dga' ldan du gshegs te gdung
las sku dang ring bsrel mang du byon to// slad du lho rgyud kyi sa skyong ba dpal bkra shis dar rgyas legs pa'i

rgyal pos sbyin bdag mdzad do//zhal slob dam pa dpal chos kyi grags pas kyang zab mo yang dag rigs sgrub pa'i sde btsugs/ dam pa de nyid la chos kyi rje skal bzang chos kyi
rgya mtsho'i sdes rdo rje'i rnal 'byor legs par gsan to//chos kyi rje sprul ba'i sku zhwa dmar cod pan 'dzin pa bzhi bas lo chen nyid la legs par gsan pa'i rdo rje'i rnal
'byor gyi gdams pa rnams thugs rje chen pos bdag la bstsal to// yang paN chen/ chos rje blo gros dbang phyug chos kyi rje dus 'khor zhabs pa las kyang lugs 'di'i gdams
pa bdag gis legs par thob po//'dir chos 'di la brten nas mkhas grub tu gyur pa'i skyes bu dam pa che long tsam gyi rtogs pa brjod pa yin la/ gzhan du ni bgrang bar mi dpyod
pa nyid do//de ltar bla ma 'di dag ni/ bla ma gzhan las phul du byung bas mchog gi bla ma'am dpal ldan bla ma zhes bya ste/ rgyud las/ dbang bskur dri med ri bong can
mtshungs med me long gzugs brnyan lta bu 'di la zhugs pa gang yin pa/ de las mya ngan las 'das pa'i bde ba 'pho med lhan cig skyes

pa 'gyur med 'di ni bzhi pa ste/ sangs rgyas zhal 'di gang gi thugs dang zhal la gnas par gyur pa de ni dpal ldan bla ma'o// zhes pa ltar dbang bzhi pa'i don rang gi de kho
na nyid mngon du gyur nas de nyid gzhan la 'doms par mdzad pa sha stag go/des na chos 'di'i gdams pa la zhal nas byung bas snyan rgyud dam bla ma'i zhal gyi man ngag ces
bya la/ thugs gnyis su med pa'i ye shes gcig nas gcig tu brgyud pas ni don rgyud dam grub pa'i rgyud ces kyang bya ste/ rang gi de kho na nyid rig par mdzad pa po la rtsa
ba'i bla ma'i tha snyad 'jog go/ de bas na skal ba dang ldan pa ches myur bar rdzogs pa'i sangs rgyas thob par 'dod pa dag gis ni zab mo'i chos 'di nyid la brten par bya'o//
dpag bsam snye ma las bla ma dam pa'i brgyud pa bar ma chad pa'i le'u ste lnga pa'o// //tha mar dge ba mjugmjug byang /mkhyen pa shes bya'i pha mtha' la 'gran skal
bzang chos kyi rgya mtsho'i gsung gi dga' ston gsar pas bskul gyur pas// bsam yas ngo mtshar dam pa'i yon tan 'chi med dga' ba'i skyed tshal

'jal byed dpag bsam snye ma deng 'dir 'khrungs// skal ldan rna ba'i bdud rtsi 'thung pas dad pa'i spu ldang rang gi snying po'i nus stobs rgyas par 'gyur min nam// de lta na
yang rdo rje'i rna ldan sngon nas zhen pas rang gi zas la mngon par dga' ba su yis bzlog/ bla ma'i mdzad pa mkha' ltar yangs las khab mig nang tsam mi shes bzhin du 'dir
brjod pa// mgon po rnams dang gzhan yang mkhas pa dag gis bzod cing bdag la lhag par dgyes 'gyur te// 'jangs pa'i tshig dang rgyus mi 'tshal yang spyi brdol can gyi byis
pas rang gi pha mes kyi// ngang tshul smra la pha dang gnyen bshes mgron po rnams kyang de nyid lhag par yid du 'ong ba bzang po'i lugs// ji srid sa gzhi'i padmo dag la
bkod legs gling bzhi'i ge sar rab rgyas lhun po'i ze'u 'bru mdzes// 'dzin pa nyi zla bung ba'i zlos gar sgyur byed ya mtshan bskal pa'i phreng ba ji snyed yongs su de srid
du// bla ma'i rtogs brjod utpal gsar pa mtha' dag 'gro ba'i rna rgyan dag la rtag tu 'god pa thob gyur cig/ de yis de dag dag pa'i sar bgrod mi zad rgyan

gyi 'khor lo'i dpal la kun tu rol pa chos nyid yin//mdzad byang /dpal mchog gi dang po'i sangs rgyas kyi snying po dus kyi 'khor lo'i brgyuud pa rin po che'i rtogs pa brjod
pa dpag bsam gyi snye ma zhes bya ba/ mdo sngags kyi gzhung lugs rgya mtsho lta bu'i mnga' bdag chos kyi rje skal bzang chos kyi rgya mtsho'i sde'i bkas bskul ba las/ shAkya'i
dge slong rin chen chos kyi rgyal pos smin ma'i ri bor gzhan la phan pa'i bsam pas bris so// //par byang smon tshigsrid dang bzhi ba'i rang bzhin gyis// ye shes bdud
rtsi'i ro mchog la// dgyes spyod gnyis su mi byed pa'i// dus kyi 'khor lo la phyag 'tshal// dpal ldan 'bras spungs mchod rten du// rgyal bas zla ba bzang po la// rgyud
kyi rgyal po gsungs gyur nas// shambha la ru chos rgyal dang // rigs ldan rnams la brgyud pa gang // de yis ji ltar bshad pa'i tshul// de nas 'phags yul grags ldan du//
dam pa gang gis  gsal bar mdzad// slad kyi gangs ri'i khrod 'dir yang // gang dang gang gis gtam 'di gsal// mdor na sengge de nyid kyi// phru gu yis ni mtshon nus ltar//
yongs su 'dzin pa'i khyad par ni// slob ma rnams

kyi rtags mas shes// sangs rgyas nyid nas deng sang bar// brgyud pa'i rim pa ma chad pa// rin chen phreng mdzes ltar bskyus pa'i// dam pa rnams kyi mdzad pa'i phul// rnam thar
mdzes pa'i cod pan 'di// kun gyi mgo bo brgyan pa'i phyir// chos kyi rgyal srid chen po la// rang dbang du ni legs spyod pa'i// rin chen chos kyi rgyal po la/ skal bzang
chos kyi rgya mtsho'i sdes// gus ldan blo mtsho las 'ongs pa'i// gsol btab gser gyi do shal gyis// mgul pa bkra ma byas pa yis// legs dgu'i skyes bzang bstsal pa yin//
de las byung ba'i dge ba yis// 'gro kun snying po'i lam zhugs nas// sgrib bral dus kyi 'khor lo yi// go 'phang thob par gyur zhig guchos 'di la mos pas nges pa'i don la
blo'i snang ba rgyas pa bla ma nam langs pa dang / bla ma gsal yangs pa dang / bshes gnyen dkon mchog chos rgyal dang / dpal 'byor phun tshogs rnams dang / rig byed kyi
dbang po dar po rnams kyis sbyin bdag bgyis te/ bsnyen sgrub ras chen pa dang bla ma blo gros 'od zer pas par shing bsgrubs shing / zom gyi mkhas pa lha skyabs rdo rjes yi
ger bkod nas/ dpon dar po dpon slob kyis

dus kyi 'khor lo gangs can du phebs nas lo brgya bdun cu pa me pho 'brug gi lo la par du grub ste sbyin par bya ba'i chos so//gang yang 'di las byung ba'i dge ba des/ sbyin
bdag rnams dang yi ge pa dang / bskos kyi rig byed pa rnams dang / ma dang pha dang / mkhan po dang / slob dpon dang / dge ba'i bshes gnyen sngon du 'gro ba'i sems can gyi
phung pos bla na med pa'i ye shes kyi 'bras bu dpal mchog gi dang po'i sangs rgyas dus kyi 'khor lo myur du thob par gyur cigbsod nams 'di yis 'gro rnams du ba la sogs
lam gyi lhan skyes bde ba mchog bsdoms te// 'gro ba'i bla ma sum cu rtsa gnyis mtshan ldan sku 'di chos kyi 'khor lor yang dag gnas// lha rnams  mgo yi gtsug gi nor bu'i
'od zer tshogs kyis zhabs kyi padma la gtugs shing // dam pa'i lam ston nyin byed bzhin du mun pa kun 'joms dus kyi 'khor lo nyid gyur cig/ dus 'khor gsang ba legs rtogs
dam tshig yongs ldan zhing // 'di ston bla ma'i rjes 'brangs rdo rje spun la sogs// phan tshun legs par smra zhing 'khon tu mi 'dzin dang // dam tshig rdo rje gleng slong
dal gyis gnas par shog/ ma rungs dam bral

zhu ba'i las byed cing // dal 'byor ched du mi gnyer skye bo gang // de dag mi 'grogs de yis mi 'thong dang // rang sdug bla ma rdo rje mchod par shog/ rtsod ldan dus su gsang
chen ston byed dang // mu stegs skye bo ngan pa'i lta 'joms shing // gang de'i lta ba dbyings nas 'don byed pa'i// de dag 'dul ba'i ded dpon de byed shog/ steng na byang
chub sems dpa' gang dag bdud kyi phyogs gnas lha ma yin rnams mchog tu 'jigs byed dang // mi yi 'jig rten dag nas phyogs dang phyogs bral du gnas khro bo'i rgyal po btsun
mor bcas rnams dang // sa 'og dag na gdengs can dbang po gang dag gdon tshogs mi dge dus kun du ni 'ching byed pa// de rnams thams cad nyin zhag so so'i dus su mi shes
'jig rten kun nas skyong bar byed gyur cig/ ye dharmmA he tu pra bha wa he tunte Shanta thA ga to hya ba data/ deShAnytsa yo ni ro dha e wa wA dI ma hA shrA ma NaH gcig
zhus dag yang gcig zhus daggsal bshad/bod rgyal lo/ 2140 zla 8 tshes 15 phyi lo 2013 zla 9 tshes 19 nyin/ 7sku'i gsung sgyur glang ri dge bshes thub bstan sbyin pa mchog
gis dbu khrid pa'i bod kyi gtsug lag zhib dpyod khang gi bla na med pa'i gzigs skyong 'og 'chi med tshe ring lags kyis rtsis 'khor du bcug cing / be ri rig pa'i rdo rjes
dkar chag zhib rgyas su bkod cing 'phrul deb tu phab ste/ rgya che'i klog mkhan rnams par legs skyes su phul ba don dang ldan par gyur cigdpar byang smon tshigrnam grol
zhi ba'i rgya mtshor ro gcig tu//gzhol ba'i mtha' yas chos tshul dal 'bab klung //tshig gi gzegs ma res kyang dug gsum gyi//dri ma yongs 'khrud legs bshad bdud rtsi 'di//dpar
du bskrun pa'i rnam dkar phung po'i mthus//yang dag chos kyi sgo mo stong phrag brgya//gdangs te rgyud lnga'i 'gro ba ma lus pa//nges legs nor bu'i mdzod la dbang 'byor
shog/ces 'dzam gling yangs pa'i khyon la 'tshe med zhi ba'i lam ston rnam 'dren shAkya seng ge'i ring lugs sgo kun nas rgyas pa sogs 'phral yun legs tshogs du ma'i ched
du dmigs nas/ nang bstan grub mtha' ris med kyi gsung rab rnams dpar du bskrun dang bskrun 'gyur gang la 'ang sbyar chog pa'i dge bsngo'i smon tshig tu shAkya'i dge sbyong
chos smra ba ngag dbang blo bzang bstan 'dzin rgya mtshos sbyar ba'o//

